<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Magnéta; Tégy jót by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_247">247</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=P-xkAAAAMAAJ">http://books.google.com/books?id=P-xkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXXIX. KÖTET</span></p>
<p class="center"><span class="caption">MAGNÉTA * TÉGY
JÓT</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<p class="center"><span class="caption-largest">MAGNÉTA</span></p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-largest">TÉGY JÓT</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h1>MAGNÉTA</h1>
<p class="center">REGÉNY <span class="pagenum"><a name="Page_2" id=
"Page_2">-2-</a></span> <span class="pagenum"><a name="Page_3" id=
"Page_3"><br />
-3-</a></span></p>
<h2>I.</h2>
<p>Tündér volt. A föld delejességének a szülötte. Igy mondta a
reklám.</p>
<p>Igy látta a publikum. Látta mind a két hemiszfériumon Chicagotól
elkezdve Szentpétervárig. Égbenjáró tündér volt.</p>
<p>Én is azok közé a százezrek közé tartozom, a kik lefizették a
három frankot azért, hogy Magnétát a légben repülni lássák a hold
felé, dusgazdag hajával előre, fölfelé emelkedve s aztán megint
fejjel lefelé alászállni a földre s a kik aztán még egyszer
lefizették a három frankot, – a kilépéskor a kasszánál, – egy
momentfölvételű fényképeért. Ötször megnéztem, mind az ötször
megvettem a fényképet – más-más poseban. Most is meg vannak nálam:
bebizonyíthatom velük, hogy nem álmodtam a tüneményt.</p>
<p>Egy félkörű teremben, melyből ki volt zárva a napfény, foglalt
helyet félkörben a néző közönség; a villanyvilágítás csak annyira
derengett, hogy az ember a szomszédján fölismerheté, hogy hölgy-e,
vagy úr? A félkört egy szinpad zárta el, melynek prosceniuma
egészen hasonlított a régi görög theátrumokéhoz, minden diszítés
nélkül. A háttér teljesen sötét volt.</p>
<p>Pontban az előadás kitűzött órájára bezárult minden ajtó, mely a
nézőtérhez vezetett és a folyosóhoz, többé senkit sem bocsátottak
be. Valahonnan nagy távolból dallamos zene kezdett megszólalni, a
mi maga is oly kitalálhatatlan volt, miféle hangszerből származik?
aluminium <span class="pagenum"><a name="Page_4" id=
"Page_4">-4-</a></span> orgonából, vagy üveghúrú hegedűből? szinte
csiklandozta az embernek a szivét, a gyöngébb idegzetűeket az alvás
kerülgette tőle. Valami ügyes zenepirata lopogathatta össze
mindenféle mystikus zeneművekből, a Varázsfuvolából, Dinorából,
Macbeth boszorkány chórusaiból, a walkürökből és melankholikus svéd
népdalokból. Bizonyosan zenélő gép volt, de annak remek
szerkezetűnek kellett lenni.</p>
<p>A zene kezdetével ugyanegy pillanatban derengeni kezdett a
szinpad háttere, lilaszinű égalj, majd skarlátpiros ég tünt elő; de
nem piros, hanem fekete felhőkkel, a mik lassan vonultak
fölfelé.</p>
<p>Erre ugyanazon gentleman, a ki a bejáratnál szedte a belépti
díjat, fekete frakkban fehér mellénynyel és nyakravalóval, a
szinpad egyik sarkához állt és elkezdett deklamálni.</p>
<p>A magyarázó költemény, a mit elszavalt, valóságos költői mű
volt, hibátlan strófákban, meleg fantáziával irva s a szavaló is
routinált szinész lehetett, a ki eltalálta a középutat a páthos és
kedélyesség között: lágy, behizelgő hangja volt; fiatal ember volt,
rokonszenves arczú, sűrű, szemébe hulló fekete hajjal.</p>
<p>Az első strófában mindjárt megmagyarázta, hogy az, a mi előttünk
dereng, az északi hajnal, az aurora borealis, a melynek fényében a
felhők feketéknek látszanak. Ennek a fényszérűnek a közepéből fog
megszületni a föld delejének a leánya, Magnéta.</p>
<p>Közeledtét csillagfény jelzé. A csillag elől jött. Az pedig nem
volt valami villanyos-körte, hanem egy mogyorónyi gyémánt.</p>
<p>Ha igazi gyémánt volt, akkor nagy összeget képviselhetett, ha
utánzat volt, mestermű lehetett; csak úgy szórta maga körül a
szivárvány-sugarakat. A közönség között halk mormogás támadt:
vajjon mi lehet az?</p>
<p>De a következő perczben már senki sem nézte a mesés csillagot,
hanem a még mesésebb főt, mely utána emelkedett. <span class=
"pagenum"><a name="Page_5" id="Page_5">-5-</a></span> Eszményi szép
arcz volt, klasszikus arczéllel. A míg lassan emelkedett fölfelé,
hosszú szempillái le voltak zárva. Aludt. Két keze keblén volt
összetéve. Hosszú hullámos fekete hajpalást omlott alá vállaira,
aztán a keblére, a mint még feljebb lebegett, a hajzat a csípőit
takarta. És aztán még tovább tartott. Vajjon mikor lesz már vége?
Türelem! Még a bokáját is takarta.</p>
<p>A szavaló magyarázta a dolgot versekben, hogy a haj delejessége
a föld mágnesével találkozva, egész burkolatot sző a tündérszülött
körül; de majd mindjárt máskép lesz az, mihelyt az északfényt a
hajnalpir fogja fölváltani.</p>
<p>A hajnali melódia megzendültével aztán változott az ég
alapszine: az északfény skarlátja a hajnal biborába ment át s a
csendesen lebegő felhők rózsaszínt váltottak. Ekkor egyszerre
fölébredt a tündér, keblére tett két kezével kétfelé hárítá a dús
hajtakarót s ott állt az ég derüjében, a hogy a földanya
megszülte.</p>
<p>Csak egy nagyon vékony selyem kötött burkolat (trikot) őrizte,
de mely miatt a női termet minden csodás izomzata, hajlása,
kecsessége meglátszott.</p>
<p>Aztán egy lenge bayadére volt keresztül vetve a csípőin, de
melynek a szélei szabadon libegtek kétfelől.</p>
<p>Ekkor aztán a szemeit is fölnyitotta.</p>
<p>Micsoda szemek voltak azok! Nagyok, feketék, ragyogók; tele
tűzzel, égi ihlettel és földi vágygyal. Ezek miatt a szemek miatt
nem lehetett látni a termetét. A bámulatot azok szívták föl
mind.</p>
<p>Pedig az a termet is megcsodálni való volt. Tiszta
szépségvonalakból összeállítva; csodálatos hajlékonysággal, deli
mozdulatok természetes változékonyságával.</p>
<p>S a háttér, a hajnalpiros ég, az egész márványfehér tündéralakon
valami bűbájos zöld színt ömleszte el láttani színellentét
kicseréltével, úgy, hogy az inkább léleknek látszott, mint emberi
testnek; zöld pára, emberalakú füst a biboros égen.</p>
<p>Mikor már egész alakja fölemelkedett, utána következett
<span class="pagenum"><a name="Page_6" id="Page_6">-6-</a></span> a
szülő, a föld. Egy óriási kék gömb, a pólus jéghegyeivel.</p>
<p>A tündéralak csak a lábujjai hegyével állt a földgömbön.</p>
<p>De hát mégis érthető volt, hogy áll valamin.</p>
<p>Akkor egyszerre egy könnyű taszítást adott a lábával a
földgömbnek, arra az rögtön lesülyedt; a tünemény hívó mozdulatot
tett a kezével a nap felé, minden támasz nélkül lebegve az
ürben.</p>
<p>A melódia és a strófa jelezte, hogy földanya sír! Bánkódik égbe
távozó leányán.</p>
<p>Akkor aztán rögtön napvilágos ég lett s arra a zöldes színű
szellemalak egyszerre átalakult eleven tündérré. Olyan lett a
színe, mintha rózsalevelekből volna alkotva. Hanem a szemei is
átváltoztak. Az előbbi szikrázó tűz, ihlet, vágy elmult belőlük. Az
ember megfagyott tőlük, olyan hidegen tudtak nézni.</p>
<p>A strófa magyarázta a látományt. A földet eltaszítva magától a
föld szülötte, azzal együtt minden emberi érzést is ellökött
magától.</p>
<p>S hogy jelképezze is azt, hogy a földnek semmi vonzereje nincs
rá többé, két karjával fölemelte azt a hosszú leomló hajsátorát s
fölvetette magasra a feje fölé. – S a földobott haj ott maradt a
feje fölé szórva, ziláltan, mintha annál fogva húzná föl valami a
végtelen égbe. – A bámulat tapsvihara következett rá a földön
maradt nézők részéről.</p>
<p>A vers tudtunkra adá, hogy a feje fölött égő csillag az, mely őt
fölfelé emeli.</p>
<p>El kellett hinnünk; – mert láttuk.</p>
<p>Újabb melódia hangzott, új vers következett. – Ime, közeledik a
hold. Ez a rejtélyes, örök egyarczú égi jelenség. Tökéletes
utánzata volt az igazi holdnak; a szivárványos «halo» is meg volt
körülötte: a holdudvar.</p>
<p>A vers mondta, mi lesz most?</p>
<p>Ha a hold vonzkörébe jut a tündér, az őt magához fogja
<span class="pagenum"><a name="Page_7" id="Page_7">-7-</a></span>
ragadni s akkor aztán csillagostól együtt maga körül fogja
kerengetni, mint a hogy őt csóválja maga körül az ő zsarnoka, a
föld.</p>
<p>Bizony, lélekzetvisszafojtva lestük a következményeket.</p>
<p>A zene fájdalmas akkordokba tört ki. A vers megegyezőleg
hirdeté: földanya kétségbeesetten hívja vissza leányát, szülői
keblére.</p>
<p>Erre a tündér leszakítá fejéről azt a ragyogó csillagot s
fölhajítá a magasba.</p>
<p>És a mint a sziporkázó csillag odaért a hold udvarába, itt
egyszerre keringő nyargalásba kezdett s aztán folyvást keringett a
hold tányéra körül, mint egy égő trabant.</p>
<p>A publikum hangos bravózásba tört ki.</p>
<p>«Ezt az ördög értse meg!» kiabálták a nézők. Micsoda mechanismus
forgatja ezt a csillagot körfutásban?</p>
<p>De mi fog már most történni a tündérszülöttel?</p>
<p>A geodemon folyvást érzékenyebb hangokon hívja haza
gyermekét.</p>
<p>Erre a Magnéta lassankint hátrahanyatlik, horizontalis helyzetet
vesz föl az égen; a haja aláomlik s most már lefelé húzza a fejét.
Csodálatos hajlékonysága van a termetének: a feje csaknem összeér a
sarkaival. Arcza fájdalmas kifejezést vesz föl, ajkai szétnyilnak,
szemei félig elbujnak pilláik alá. Akkor egyszerre túlsulyra kap a
fő s az egész alak aláfelé fordul, fejjel le, szállva alá a
magasból.</p>
<p>No, de most aztán minden szinpadi látcső hivatása magaslatára
emelkedik.</p>
<p>Ha a föld vonzereje ismét érvényre jutott a Magnéta ellenében,
akkor annak minden hozzátartozandóságaira ki kell terjedni.</p>
<p>Akkor annak a lenge bajadérnak is helyet kell változtatni, mely
fölfelé szálltában a csípőire volt vetve s lefelé fordultában a
tündér földleányát egész isteni szépségében kell láttatni.</p>
<p>… De hát ezuttal Newton nehézkedési törvénye kudarczot vallott.
Minden hullott lefelé, csak az a bajadéröv <span class=
"pagenum"><a name="Page_8" id="Page_8">-8-</a></span> nem mozdult
sehova, csak úgy repkedett két oldalt körülötte, mint fölfelé
szálltában.</p>
<p>A Magnéta kinyujtá jobb kezét alá felé; arra a földgömb
fölemelkedett hozzá; a tündér öt ujja hegyére támaszkodott meg a
polusi jéghegyeken, így szállt alá lassan a földgömbbel együtt.</p>
<p>Versnek, melódiának vége volt. Az ég sötét lett. Csak a nézőtér
villanylámpái pislogtak.</p>
<h2>II.</h2>
<p>A nézőtért elhagyó férfiak, természetesen, ebben az egész
csodában azt subsummálták legjobban, hogy miképen nem hull le az a
csípőre vetett bayadér, mikor a Magnéta fejjel aláfelé száll?</p>
<p>«Bizonyosan oda van öltve vékony fonallal a selyemtrikóhoz.»</p>
<p>«De hát a két vége, a mely a levegőben repked?»</p>
<p>«Annak a szélében pedig vékony ezüstsodrony lehet huzva, mely
annak gyürődési hajlásait szabályozza.»</p>
<p>«Igen; de az a két fátyolvég minden fordulatánál az alaknak új
ránczokra változik.»</p>
<p>Volt olyan okos ember, a ki louisdort nyomott a deklamáló úr
markába azért, hogy annak a titkát megtudja tőle.</p>
<p>A Cicerone volt olyan okos, hogy zsebre dugta az aranyat s
őszintén megmondta:</p>
<p>«Egyszerű magnetizmus az egész, uram.»</p>
<p>Meghítták vacsorára. Azt is elfogadta. Ugyanabban a házban, a
hol Magnéta produkcziói vonzották az elegáns világot, mindjárt ott
is tartotta azt az újan établirozott trattoria, a hol száz frankon
alul nem vesztegetik a vacsorát. Monsieur, vagy mister (biz én
elfeledtem a nevét a deklamáló úrnak) izléssel tudott szupirozni;
ámbár nem hallgatta el, hogy odafönn (a belle étágeban) Magnétánál
<span class="pagenum"><a name="Page_9" id="Page_9">-9-</a></span>
sokkal jobb Chateau Lafittet és Mummot isznak s a whitestable
osztrigák is nagyobbak.</p>
<p>Ott azután poharazás közben, bizalmas társaság előtt elmondta a
jó czimbora a Magnéta csodatételeinek a titkát.</p>
<p>Az egész mesterség egy óriási villanytelepen alapul, melynek
akkumulátorai oly erőkifejtést engednek, hogy mázsányi terheket
fölemelhet.</p>
<p>«Hisz azt tetszik tudni az iskolából, hogy minden magnesnek
pozitiv és negativ polusa van. A Magnétának mind a két kézcsuklóján
van két széles aczél karperecz. A positiv delej, mely a feje fölött
lebegő holdban van, ezeknél fogva huzza föl őt a magasba, mikor
aztán megfordulva a saját tengelyén, visszafelé akar szállni, akkor
meg a negativ delejt fordítják feléje a földglobusban s az
paralysálja a saját testének a pondus specifikumát.»</p>
<p>Voltak sokan, a kik ezt is elhitték. Egy szó sem igaz
belőle.</p>
<p>«De az az endiablé bajadér?»</p>
<p>No hát végtére csak elő kellett rukkolni az igazi titokkal.</p>
<p>«A Magnétának saját testi adománya a legnagyobb fokú delejesség.
A félkezének a taszításával úgy a falhoz tudja vágni a legerősebb
férfit, hogy ottragad. (Szapriszti!) S ha valakinek az öt ujját
végig húzza az arczán, hát egyszerre elalszik s a míg föl nem
ébreszti, addig azt kénytelen tenni, a mit ő parancsol neki; s ha
azt mondja neki, hogy egye meg a viaszgyertyát, hát megeszi s
magasztalja, mint ludmájpástétomot. Ez mind különös természeti
adomány! Állati delejnek determinálják a szaktudósok. Hiszen
tetszik rá emlékezni, kis diák korunkban elégszer próbáltuk: a
spanyolviaszk szálat oda dörzsöltük a posztó ruhánkhoz s akkor az a
papirszeletkét messziről magához rántotta s ott tartotta függve,
míg maga ki nem hült. Hát ugyan ez a bajadér tapadásának a
magyarázata. A Magnéta saját testi delejessége. Biztosíthatom
önöket, uraim, hogy az a kötött szövet, a mit a produkczióknál
visel, annyira hozzátapad az alakjához, hogy nincs az az erős
<span class="pagenum"><a name="Page_10" id=
"Page_10">-10-</a></span> női kéz, mint hogy az elektroszimpatikus,
mely azt előadás után le tudja húzni róla. («Hát?») Hanem e végett
kell neki tartani egy antipathikus nőcselédet, a kit különösen ki
nem állhat. Egyedül ez képes ennél a toilettjénél segítségére
lenni.</p>
<p>(Már most csak teljesen föl van világosítva minden titok?)</p>
<p>«Hiszen holnap majd megláthatják önök; a holnapi előadásnál a
Magnéta nem a bajadért fogja viselni, hanem az «alme-övet». Annál
majd teljesen meg fognak győződhetni az urak az állati magnetizmus
diadaláról a pondus speczifikum szabályai fölött?</p>
<p>A habituék már délig arról álmodtak, hogy mi az az
«alme-öv?»</p>
<p>A jockeyklub olvasótermében soha sem volt nagyobb kelete a
keletindiai illusztrált kiadásoknak. Mind az alme-övet keresték. Ez
az! Ebben jön elő a Magnéta? Lehetetlen! Az már szép lesz!</p>
<p>Egy üres hely nem maradt a Magnétatheátrumban.</p>
<p>A ki ülőhelyet nem kapott, vesztegetési kisérleteket tett az
impresáriónál, hogy csak állni engedje a szinpad közelében, a
proscenium előtt.</p>
<p>– Nem lehet, uram! A rendőrséggel jönnék összeütközésbe. A
szinpad előtt ugyanis egy rézhíd vonul egész hosszában végig, a
pódium mentében pedig egy horganysodrony huzódik át. Ezek tartják
fönn a villanyfolyamot. Ha valaki rá talál lépni arra a rézhídra s
meg találja fogni a sodronyt, olyan ütést kap az egész testében,
hogy három napig úgy fog járni, mintha lovon ülne: összehuzott
térddel. Nem. A parapetton innen nem szabad a Magnéta-szinpadhoz
közelíteni.</p>
<p>Én magam is az izolatorról deklamálok.</p>
<p>Tehát, ha van önnek uram parketjegye, megláthatja a Magnétát az
alme-övvel; ha nincs, prænumeráljon holnapra, akkor is éjszaka
lesz.</p>
<p>No hát mielőtt a tündérmesét folytatnók, elébb becsületesen
számot kell adnunk az egész vállalatról. <span class=
"pagenum"><a name="Page_11" id="Page_11">-11-</a></span></p>
<p>Mert, hogy ez egy vállalat, arról az eddig előadottakból is
mindenki elővéleményt szerezhetett.</p>
<p>A Magnéta nem fenomén, hanem entreprise.</p>
<p>Azt már mindenki sejtheti, hogy a Magnéta (a művészetét
illetőleg) a legraffináltabb komédiásnő. Figuránsnő, kombinálva
szemfényvesztői allürökkel.</p>
<p>A mellett (a személyére nézve) lehet egy teljesen ideális, sőt
ártatlan regényhősnői specialitás, de in ultima analysi még is csak
poseirozó figuránsnő.</p>
<p>Megelőzi egy világvárosba megérkezését (mondjuk, Páris, London,
Bécs, Szent-Pétervár) az a «tény», hogy egy épen akkor épülő félben
levő új házat (egyikében a leglátogatottabb utczáknak) megvesz az
előreküldött impresárió a még más országban tündöklő Magnéta
számára. Holmi százezer forintnak oda sem néznek.</p>
<p>Egy bűvésznő, a ki százezer forintot bocsát előre, semmi esetre
sem tartozik az alsórendű komédiásnők közé,</p>
<p>Azt az újon épült házat azonnal alapos átalakítás alá veszik.
Emeletek stukaturjait törik át, pinczeboltokat szakgatnak föl.
Azután saját önkezelésű villanyvilágítást vezetnek be. (Azon
időkben még egészen új intézményt; Bécsben a villanyossági
kiállítás éve előtt.) A szöglet-parterren a legpompásabban
fölszerelt étkező-termet nyitnak, diszítve freskókkal, stukkokkal
és kariatidákkal s ellátva a szokatlan fényű villanyvilágítással. A
vendéglő elébb adatik át a közhasználatnak, mint a szinpad. Csak
azután hozzák nehéz szekereken az óriási kazánokat, gépeket,
rengeteg üvegtáblákat, a mik a villanyos szinpadi apparatushoz
tartoznak. Utoljára jön a Magnéta butorzata; nagy összegre
biztosított vasúti szállítmány. Egy vasláda, a Magnéta ékszereivel,
drágaságaival, két detektiv kiséretében. Mind ezt megtudja a
közönség a hirlapokból.</p>
<p>Az pedig tény marad, hogy a Magnéta-szinpad a bűvésznő
tulajdonául van bejegyezve a telekkönyvben; a vendéglőt az ő
bérlője kezeli; az emeletet egyedül ő maga lakja a cselédségével és
gépészeivel; az istállóban az ő fogata áll <span class=
"pagenum"><a name="Page_12" id="Page_12">-12-</a></span> s ha
egyszer odább költözik más metropolisba, a szinházat és a
lakosztályát bezárják; közhasználatra csak a vendéglő hagyatik; a
ház alig jövedelmez három perczentet.</p>
<p>És ilyen saját háza minden európai és amerikai fővárosban van a
Magnétának.</p>
<p>A Magnéta tehát mesésen gazdag.</p>
<p>Nem is lehet máskép. Mindennap tesz a bevétele másfélezer
frankot.</p>
<p>Lehet nála látogatást tenni, magas rang és nagy vagyon által
kitüntetett férfiaknak. A Magnéta előkelő úrnő módjára fogadja a
tisztelőit. Herczegi etikettel folyik a társalgás. Gallonirozott
inasok hordják körül a frissítőt. Zongoráznak és gordonkáznak
művészi preczizióval. A Magnéta társalog minden művelt
világnyelven.</p>
<p>Anyja nincs.</p>
<p>Hiszen az maga a felséges «Gea». A föld.</p>
<p>Anyósnak nem volna épen kellemetlen a «Föld», a míg csak a
hozományról van szó; de bezzeg, ha elkezd veszekedni!</p>
<p>Szabad az udvarlás!</p>
<p>Az impresário ugyan ott lábatlankodik a közelében, de előre
megmondja mindenkinek:</p>
<p>– Uraim! Én nem vagyok a Magnétának sem bátyja, sem imádója, sem
erényőre; engemet úgy vegyenek, mintha ott sem volnék. A nehézségek
rajtam kívül keresendők.</p>
<p>Egy ilyen tündéri szépségnek pedig nem lehet büntetlenül az ég
és föld között lebegni.</p>
<p>A mágnesnek is vannak mágnesei: arany és gyémánt.</p>
<p>S ha vannak tündérkirálynők, vannak azokkal egyenrangú
ezüstkirályok, petroleum-fejedelmek, indus maharadzsák, muszka
herczegek és börzeszultánok, a kik előtt mindig nyitva
tündérország.</p>
<p>S ha van olyan istenasszony a földön, a ki megér egy milliót,
hát van olyan millió is, a mi ekviváleál egy istenasszonynyal.
<span class="pagenum"><a name="Page_13" id=
"Page_13">-13-</a></span></p>
<p>A Magnéta boudoirasztalán azonban volt egy marokinba kötött
album, melyben szabad volt az előkelő financzkirályoknak
lapozgatni.</p>
<p>Abba az albumba voltak elhelyezve az európai minden
nagyhatalmasságok adóhivatalainak nyugtatványai, valamennyi
fővárosból; a miknek tanulmányozásából kiderült, hogy a Magnéta,
azok után az adótételek után, melyeket a hitelesen kimutatott
bevételeiből az államnak fizet, az ország első virilistái közé
tartozik.</p>
<p>Most nézzük már meg a második föllebbenését.</p>
<h2>III.</h2>
<p>Az előadás ugyanazon látványt mutatta, a mit az előző estén,
külömbség csak a jelmezben volt. Ha ugyan szabad jelmeznek nevezni
az alme-övet.</p>
<p>A hogy azt a női toilettdarabot a keletindiai illusztrácziókból
ismerjük, ez a derekat ölelő tüsző megközelíti a vállfűző (hol van
oda még a váll!) mondjuk mieder fogalmát, csakhogy sokkal kevesebb
van rá vesztegetve a kelméből, annál több a drágakövekből. Magnéta
övén alig látszik a piros szövet az igaz gyöngyöktől és minden
szinű drágakövektől. Föld mamának van módja fölékesíteni a
leányát.</p>
<p>Az öv maga csípőig tart. Minő csípők!</p>
<p>A széléről azonban köröskörül száz füzér csüng alá, csaknem
térdig, mely körül betakarja. Azok a füzérek gömbölyű
aczélgyöngyökből vannak.</p>
<p>Hogy ezek a gyöngysorok nincsenek a trikóhoz öltögetve, az
minden mozdulatánál a Magnétának kitünik; mikor egyet fordul a
légben, szabadon repülnek egyik oldalról a másikra, hogy a másik
pillanatban ismét kötelességtudón egymás mellé sorakozzanak; mikor
a karjait a feje fölé emeli, a gyöngykötény fölfelé huzódik jó
magasan s aztán megint alá siklik, folyvást a termet idomaihoz
simulva s a szépségvonalakat követve. <span class=
"pagenum"><a name="Page_14" id="Page_14">-14-</a></span></p>
<p>Ez eddig teljesen megfelel az æsthetika szabályainak.</p>
<p>De majd a visszatérésnél! Mikor a tündéralak fejjel lefelé száll
alá.</p>
<p>A kiváncsiság csak egy újabb meglepetéssel lett honorálva.</p>
<p>A Magnéta horizontális állást foglalt a légben, hátra hajlott,
alá fordult; hanem azért az alme-öv száz aczélzsinórja mind úgy
omlott végig a termetén, követve annak bájos hajlásait, mintha az
aczélnak megszünt volna súlya lenni. Úgy sülyedt alá ízről-ízre a
felé szegezett látcsövek elől. Bámultak, fürkésztek: nem találtak
ki semmit.</p>
<p>Pedig olyan közel volt, hogy kinyujtott karral el lehetett volna
érni.</p>
<p>Az ember a szeme közé nézhetett s azt képzelhette, hogy hallja a
nyitott ajkainak a lihegését.</p>
<p>De persze az a fatális villanyos rézhíd közbe esett, a mi az
embernek a talpára olyat üt, hogy görbelábú lesz tőle.</p>
<p>«Uraim és hölgyeim! Ez a delejesség csodája! A Magnéta úgy
magához tapasztja az aczélt, mint a mágnespatkó.»</p>
<h2>IV.</h2>
<p>Hát aztán a nézők szivében nem volt semmi aczél?</p>
<p>Hát csupa békák nézték ezt a tüneményt? vagy még azoknál is
hüllőbbek: csupa feleséges emberek?</p>
<p>Nem történt semmi?</p>
<p>Dehogy nem történt!</p>
<p>Minden előadás után be kellett vinni egy pár embert a megfigyelő
osztályba excentrikus viselkedése miatt, néhány a
kényszer-zubbonyba is bekerült, az orvosok kezdtek egy új
betegséget osztályozni «magnetaismus» (így «a»-val a közepén), mely
ragályos jellemmel birt. Házassági ajánlatokkal az előszobáját
tapecziroztathatta Magnéta (a boudoirjáig nem hatoltak be), sőt, a
mely városban parlament <span class="pagenum"><a name="Page_15" id=
"Page_15">-15-</a></span> volt, a minisztert interpellálták meg
miatta; a hol pedig nem volt tribüne, volt kathedra; a kegyes atyák
a szószékről prédikáltak a vakmerő bűvésznő ellen, a ki élő testben
emelkedik az égbe s hamis fogalmakat támaszt az emberekben a
mennyország felől. Ott ebből nem osztogatnak!</p>
<p>De nagyobb hiba az hogy ide lenn sem osztogatnak belőle.</p>
<p>Se szép szóért, se pénzért.</p>
<p>Egyszer aztán akadt egy erős szenvedélyű férfi, a ki megkisérté
erővel érni el a megközelíthetlent.</p>
<p>Muszka herczegnek hítták a klubban; de nem volt az: olasz volt.
Hanem tűrte az elkeresztelést, mert az nagyon népszerű firma egész
Európa-szerte.</p>
<p>Csak a keresztnevén fogjuk czímezni: «Iván». Ezt a változását a
Johannesnek (mely a «Muki»-tól elkezdve a «Hanzi»-ig minden
facsarulatot megenged), úgy hiszem, minden nemzet regényhősei
használni szokták.</p>
<p>A Magnéta-vendéglő table d’hôtejánál találkoztak mindenféle
nemzet előkelőségei s bizonyára voltak ott oroszok, angolok,
francziák, németek, még magyarok is: csakhogy azok mind nem
képviselték külső megjelenésükben, fizionomiájukban a maguk
nemzetiségét; sőt valamennyit össze lehetett téveszteni.</p>
<p>Iván például tökéletes fehér szerecsen volt. Azzal az
arczjelleggel, a mi a valódi Bisbariba néger tulajdona; csakhogy
fehér színben. A mi igen érdekessé tette. Még a haja is olyan
természetes birkaszerű göndörséggel birt.</p>
<p>– Megálljatok csak! mondá egyszer punchozás közben a magas rangú
társaságnak, mely a külön teremben étkezett. Majd elfogom én ezt a
bűvésznőt egyszer, mikor az égből lefelé esik. Vagyok olyan
akrobata, hogy a zártszékemről egy saltomortaléval keresztül vetem
magamat a rézhídon, a villanyos sodronyon a Magnétáig.</p>
<p>– Hát azután? kérdezé egy simára borotvált arczú idős úr, a
kiből egy angol bankárt lehetett kinézni, de a <span class=
"pagenum"><a name="Page_16" id="Page_16">-16-</a></span> ki egy
valóságos orosz nagybirtokos volt; még pedig jó messziről:
Irkucskból. Finom modorú uraság.</p>
<p>– Azután? Karjaim közé szorítom s kiszívom a lelkét a száján
keresztül.</p>
<p>– Fogadjunk, hogy ön azt nem teszi meg. Én százszoros tételt
ajánlok.</p>
<p>– Százszorost? Akkor én ötezer rubelt ajánlok föl.</p>
<p>– Tartom.</p>
<p>– Ötszázezer rubel! Az épen elég lesz – a Magnéta
kelengyéjének.</p>
<p>A kik ezt hallották, kölcsönösen becsületszavukat adták
egymásnak, hogy ebből a merénylett tervből egy szót sem beszélnek
ki. Mert ha megtudja Magnéta – egyszerűen kidobatja a teremből Iván
urat, ott azután produkálhatja a salto mortaléját; vagy a mi még
hihetőbb, félbe szakítja a produkcziókat s itt hagyja ezt a
várost.</p>
<p>Ah ha! Mintha a Magnétának ilyen banális módszerekhez kellene
folyamodni! Majd meglátják önök azt!</p>
<p>Azt hiszik önök, hogy a Magnéta nem hallgatja ki azt, a mit önök
itt a bezárt szobában beszélnek s nagyokat nevet az önök
satyriásisos exaltatióin? Ebben a perczben tud az már mindent, a mi
róla elmondatott.</p>
<p>Hogyan, miképen fixirozza a beszélt szavakat? Gelatinnal,
collodium membranával? Hogyan továbbítja? Villanytelefonnal?
Szimpatétikus csigabigákkal? Telepathiával? – Legyenek a felől
bizton, hogy a Magnéta mindenről értesül, a mi ő rá vonatkozik.</p>
<p>A table movingoknak a hitele már ekkor végképen elveszett, ámbár
ez is az állati magnetizmus csodáit öregbítette; de már avult divat
volt és senki sem foglalkozott vele.</p>
<p>Másnap pedig valóságos holdtölte volt, odakünn a csillagos égen
is.</p>
<p>Minden ember arról beszélt, hogy milyen érdekes nászutazás volna
a Magnétával, mint menyasszonynyal, «bras dessu, bras dessous»,
repülni a hold felé!</p>
<p>Az Iván herczeg, a milyen füge gyerek, még megteszi!
<span class="pagenum"><a name="Page_17" id=
"Page_17">-17-</a></span></p>
<h2>V.</h2>
<p>A mondott napon Iván herczeg egy kurtaszárnyú, vastag
azurszövetű zsakéban jelent meg a Magnéta-theatrumban.</p>
<p>Egymás mellett volt a zártszékük Prokopin úrral. Igy hítták a
sokmilliomos szibériai földesurat, a százszoros fogadástartót.</p>
<p>– Ventrebleu! monda Prokopin úr. Ön fázik, hogy ilyen bolyhos
jánklit vett föl?</p>
<p>– Még most nem; de majd a hold közelében ætheri hőmérsék
lesz.</p>
<p>– Ha a Magnéta nem fázik az ő kosztümjében.</p>
<p>– Könnyű neki: ő teli van villanyszikrával.</p>
<p>Ez alkalommal ismét új változat volt a tündéri jelmezben.</p>
<p>Az alme-övön fölváltották az aczélgyöngyfüzéreket, egymás mellé
sorozott minden szinű selyemszalagok.</p>
<p>Már most, a ki egy kicsit járatos a fizikában, sejthet hozzá,
hogy ebből micsoda attentátum fog következni az életképes
férfi-szivekre.</p>
<p>Ugyanaz a villanyos telep (legyen az leideni palaczk, mágnes
patkó, vagy meleg női test), mely az aczélgyöngyzsinórt magához
tapasztja, a selyem szalagot elfujja magától.</p>
<p>Az lett belőle.</p>
<p>A légben libegő alak termete körül folyton repkedett az a száz
selyem szalag, egymáson keresztül-kasul, néha kört képeztek körüle,
mintha egy óriási chrizanthem virág volna, alá hulló
szirmokkal.</p>
<p>Ez már gyujtogatás volt!</p>
<p>Még sem volt botrány, mert a szalagok egy fél perczig sem
maradtak nyugton: folyton zavarta őket a kisugárzó delej.</p>
<p>De még veszedelmesebb delej sugárzott ki a Magnéta szemeiből.
<span class="pagenum"><a name="Page_18" id=
"Page_18">-18-</a></span></p>
<p>Csintalan, mosolygó tekintettel nézett épen oda, a hol az
összeesküvők ültek, csábító volt ez a mosoly, «no hát itt a
paradicsom, félig nyitva, ki meri azt egészen kinyitni?»
Gunyolódott, háttal fordult, úgy tekintett a vállán keresztül hátra
felé. Minő hát volt! Az eleven syrakuzi oltár-szobor! a ki most a
nápolyi muzeumban mutogatja azt, a minek a tiszteletére hajdanában
templomot emeltek. Meg is érdemelte!</p>
<p>A nézők testén hangyák futkostak végig.</p>
<p>S úgy látszik, hogy az az ostoba pofájú hold is kiváncsi.</p>
<p>A mint megjelent teljesen megvilágított gömbjével a Magnéta feje
fölött: bizonyosan a negativ magnesénél fogva mindjobban kezdte
fölfelé emelni a repkedő szalagokat.</p>
<p>Ekkor azonban interveniált a tisztességére sokatadó földmama s
hirtelen odatolt egy rózsaszinű felhőt a Magneta elé, mely annak
féltett bájait eltakarta s később, midőn az anyai szózat
megtiltotta tündér magzatának a további közeledést a holdhoz (az
inasához!), akkor a csillagától megvált Magnéta ugyanazon felhőre
feküdt hanyatt, mint egy kerevetre, fejét aláfelé hajtva s a kéj
eksztázisában mosolyogva.</p>
<p>Ez aztán a túlvilági kaczérkodás! Visszafordított arczczal
mosolyogni a megigézett áldozatra!</p>
<p>Iván herczeg az édes eszének utolsó kis részletét is
elvesztette.</p>
<p>Egyszerre felugrott a székére s onnan egy akrobatai salto
mortaléval keresztül vetette magát rézhidon és villanyvezetőn, bele
a felhőbe, jobb kezével utána kapva a repkedő alme-övnek. – És
aztán eltünt a felhőben.</p>
<p>A Magnéta azonban nem tünt el vele együtt, hanem hirtelen
összegombolyította a termetét, térdeit karjai közé s fejét térdeire
szorítá; tökéletes gömb-alakot vett föl s azt körül betakarta a
haja, mint a földet a gőzkör, akkor aztán elkezdett a saját
tengelye körül forogni s egyidejűleg a hold körül keringeni, a hold
udvarához érve, hasonlón <span class="pagenum"><a name="Page_19"
id="Page_19">-19-</a></span> az eldobott csillaghoz; – köröskörül;
– egy planétává idomult tündér; míg utóljára beleesett a holdba s
ott végképen eltünt.</p>
<p>A Cicerone földhöz csapta a poémáját.</p>
<p>– Ott van ni! Monsieur! Ön belekergette a Magnétát a holdba!
Soha sem látjuk többet! Ön maga pedig beleesett az északi pólusba,
a hova Franklin és Weyprecht urak el nem tudtak hatolni. Most már
ott van! Elnevezheti az északi pólust a maga nevéről.</p>
<p>A közönség rendkivüli izgalomba jött. A legtöbben azt hitték,
hogy ez is valami kicsinált komédia. Az a holdba esés tüneménye,
megelőzve a hold körül keringés fenomenjától, bámulatot
gerjesztett. A hold tovább ment s nem adta vissza a Magnétát. –
Hogy történhetett ez rögtönözve? – A «Kerek asztal» beavatottjai
tudták legjobban, hogy Iván és Magnéta között nem volt semmi
előleges összebeszélés.</p>
<p>Hogy lehetett a Magnétának eltünni a holdban?</p>
<p>Miből van az a hold, hogy úgy világít? Ha üvegből volna, a
mögéje jutott Magnéta alakjának meg kellene benne látszani. Van-e
annak ürege, melyben egy összegombolyodott nő alakja
elrejtőzhetik?</p>
<p>Mi volt az az erő, mely ezt a gömbalakuvá lett női testet
fölfelé ragadta, orsó-forgásba és körben-keringésbe hozta?</p>
<p>Ezek a talányok mind egyszerre lettek föladva – első sorban.</p>
<p>Az, hogy hát a merész ugróval mi lett a felhők között, csak
másodrendű kérdés volt.</p>
<p>De elsőrendű kérdés volt ez a szibériai nábobra nézve.</p>
<p>Elő is állt az interpellatiójával.</p>
<p>– Signore impresario! Mi történt Iván herczeggel? Ezt kivánom én
megtudni.</p>
<p>– Magam is abban fáradok. Mondá a signore. S nagy serénységgel
húzott elő a kulissza mögül egy kerekeken járó, hatalmas
teleskopiumot, a mit hasonló esetekre készen <span class=
"pagenum"><a name="Page_20" id="Page_20">-20-</a></span> tartottak
s azt lefelé irányozva belenézett. – Csendet kérek! Már
megtaláltam. Ő folyvást esik lefelé. Tetszik tudni, a holdtól a
földig nem szöcskeugrás. Hogy mi végzet vár reá? Annak különféle
esélye van. Ha megtartja a perpendikuláris irányt, a mi attól függ,
hogy folyvást a fejével lefelé hull-e? akkor bele fog fúródni a
jégsarkot fedő örök hóhalmok egyikébe. Ha azonban összehúzza magát,
akkor ferde irányt fog venni, elkapja a föld lódító ereje, mely a
holdat is maga körül csóválja…</p>
<p>– Sapristi! Még planéta lesz belőle.</p>
<p>– Az nem! Hanem meteor. Hulló csillag. A mint a föld gőzkörébe
jut, a másodperczenkint négy mérföldnyi sebességgel végrehajtott
gyorsaság okozta zsurolástól lángra gyullad, a hogy szoktak a
lebkövek, összeolvad s ha valahol az amerikai kontinensen leesik, a
természettudósok rendkivül fognak rajta bámulni a vegyelemzésnél,
hogyan került egy meteorkő közepébe egy arany chronometer?</p>
<p>A hölgyek a nézőtéren, kik a lángra gyulladás ötleténél
ájuldozni szándékoztak, a chronometer említésénél áttértek a
nevetésbe.</p>
<p>– Kérem! Ne tessék se elájulni, se nevetni! Még van egy harmadik
eset s azt látom fölmerülni. Az anyaföld delejes eruptiója. Tetszik
tudni, az északfény nem egyéb, mint az északi polus mágneses
kitörése. Ez gyakran fölhatol a fél holdtávolságig. Ez az óriás
fénykoszorú elszakít egy darabot a föld athmosferájából s
átalakítja hófelhővé. Ezt az összegömbölygetett hó-felleget látom
gyorsan, meteori sebességgel közelíteni. Már fölvette a hulló
herczeget. Mindjárt itt lesz. Rögtön bírni fogjuk őtet. Hanem kérem
az urakat és hölgyeket, méltóztassanak az umbrelláikat kifeszíteni,
mert abból a hó-fellegből mi is mindnyájan fogunk kapni.</p>
<p>S az impresario épen nem blagirozott (olvasd «svihákoskodott»).
Pillanatok mulva egy gomolygó hófelhő emelkedett ki a színpad
mélyéből, s az egész nézőtér el lett árasztva pelyhekkel, a mikről
ugyan kiderült, hogy nem <span class="pagenum"><a name="Page_21"
id="Page_21">-21-</a></span> annyira hópelyhek, mint fosztott
lúdtollak; az esernyők fölpattantak, nagy volt a tintamarre, a
hölgyek nevettek, a férfiak szitkozódtak, s mikor aztán vége volt a
hóförmetegnek s minden ember kezdte lerázni az esernyőjéről, a
kabátjáról a pelyheket, végre concentrálódott a bámulat egy az Iván
herczeg zártszékére jutott alakon, a kire nehéz volt ráismerni.</p>
<p>Ő volt az maga Iván herczeg, de milyen tatarozásban. Mint a ki a
villanyos hófelhőből esett ide. Köröskörül befedve pelyhekkel. A
bolyhos azurkabát, a göndör négerhajzat, bajusz, szakáll, még a
sürü szemöldök is, mind csupa fehérek. Hasonlított azokhoz a
hóemberekhez, a miket vízkeresztkor csinálnak a gyerekek az udvar
közepén.</p>
<p>Hja így jár az, a ki a felhőbe ugrik.</p>
<p>A mint aztán a színpad elsötétült s a nézőtér megvilágosodott,
akkor minden ember elkezdett nevetni, először magán, azután a
szomszédján, de különösen Iván herczegen, a ki igazán furcsa figura
volt. Alig tudott magához térni, csak úgy tátogott és köpködött.
Persze, hogy a szájába is jutott a mennyországi pehelyből.</p>
<p>Igy áll boszut magáért a Magnéta.</p>
<p>Hanem azt el kell ismerni, hogy ez a kunststück remekműve volt a
mechanikai, dinamikai és elektrotechnikai kombinált művészetnek. Ez
már a csodaművek közé számítható.</p>
<p>A nézők, mint souvenirt vitték haza magukkal, a bámulatos
produkczióból rájuk ragadt pelyheket.</p>
<p>Vajjon Iván herczeg mit csinált a magáéival?</p>
<hr class="tb" />
<p>Csak tessék türelemmel végig elolvasni ezt az igaz történetet,
majd el lesz mondva ennek a szakszerű magyarázata is a maga kellő
helyén. <span class="pagenum"><a name="Page_22" id=
"Page_22">-22-</a></span></p>
<h2>VI.</h2>
<p>A jó társaságban az volt a szokás, hogy ha a gentlemanek egymás
között fogadásokat kötöttek, a fogadott összeget a vendéglős kezébe
deponálták.</p>
<p>Iván herczeg igaz jó orosz bankjegyekben adta át a maga tételét,
öt ezer rubelt, Prokopin úr pedig egy darab csekkben (írjad
checks). Szólt az ötszázezer rubelre – «saját rendeletre». A
hátlapján «fizetendő… rendeletére» a csekk-tulajdonos nevével. A
rendelő neve kitöltetlen maradt.</p>
<hr class="tb" />
<p>Az éjfél utáni tábldótnál Prokopin úr száz pezsgőt rendelt
frappiroztatni.</p>
<p>– Ah! Ma ön traktál? kérdé Iván.</p>
<p>Mind a ketten theater paré mintán voltak öltözve, frakkban,
fehér mellénynyel, kravátlival.</p>
<p>– Nem. Ön traktál.</p>
<p>– Hogy-hogy?</p>
<p>– No hát abból az ötezer rubelből, a mit öntől elnyerni
szerencsés voltam a fogadáson.</p>
<p>– Mire is fogadtunk csak?</p>
<p>– Arra, hogy ön elhozza, troféumképen a Magneta alme-övét és még
egyebet – holmi kiszivott lelkekről.</p>
<p>– De az nem volt stipulálva, hogy «mikor»? Sem az, hogy ez plein
air mellett, vagy villanyvilágítás mellett történik.</p>
<p>– Hát babra játszunk? Kalamburra (calembourgh) fogadunk. Ön
fiaskót csinált.</p>
<p>– Semmi fiaskó. Olvassa ön ezt a levelet.</p>
<p>Prokopin úr fölnyitá a kezébe adott levelet, neki szegezte az
arany fogantyus lornyettjét s a míg elolvasta, nagyon eltátotta a
száját.</p>
<p>Azután előhivatta a hoteliét, visszarendelte a száz palaczk
pezsgőt, a társaság előtt fönhangon deklarálva, hogy <span class=
"pagenum"><a name="Page_23" id="Page_23">-23-</a></span> a pari még
nincs végleg eldöntve, csak igyék kiki a maga kontójára.</p>
<p>Azután pedig egy kabinet partiküliét rendelt fölnyittatni, két
terítékkel; borból haute Sauternet.</p>
<p>– Hol van «la» kompanyon? kérdé a konfidens garszon.</p>
<p>– «Lö», mondá Prokopin úr, karonfogva Ivánt s a külön szobába
vezetve. Ezúttal ő lesz a tétatét osztályosa.</p>
<p>Mikor aztán egyedül maradtak, kiteríté az asztalra a levelet
Prokopin úr.</p>
<p>– Ez nagyot fordít a dolgon. Lássuk csak, mit ír ő tündéri
fensége, a földkirályné leánya.</p>
<p>A levelet Magnéta írta a megzavart előadás után.</p>
<p>«Uram. Ön, mint jó nevelésű ember, tudhatná, hogy egy hölgyhöz
fejtetőre bukfenczezve beugrani nem szokás; művészi előadást
megzavarni pedig a közönség iránti tiszteletlenség. Ha önnek valami
mondani valója van hozzám, jöhet vele fényes nappal, reggel 12
órától 2-ig fogadok mindenkit, a ki tisztességes látogató. Ha pedig
bensőbb közlendői vannak velem, eljöhet hozzám az előadás után egy
órával theára s elmondhatja tartózkodás nélkül, négyszem között. Én
amerikai leány vagyok; meghallhatok mindent a maga teljes
érthetőségében. A természetben nincs semmi titkolandó. Jöhet ön
akár holnap este. Fehér kravátli sem kell hozzá. Aztán majd én is
megmondom önnek a magam véleményét a legvilágosabb kifejezésekkel,
minden flirt nélkül. Magnéta.»</p>
<p>– Ez eddig jó, monda Prokopin úr. Tehát ön holnap el fog menni a
Magnétához, bizalmas tétatét theára s a következőket fogja neki
mondani…</p>
<p>– Kérem, azt én jobban tudom, hogy mit fogok neki mondani.</p>
<p>– Dehogy tudja! Hagyjon csak engemet beszélni. «Istennőm! Azt a
tegnapi ugrásomból a végtelenbe megtudhatta ön, hogy én önt őrülten
szeretem s mindenre <span class="pagenum"><a name="Page_24" id=
"Page_24">-24-</a></span> képes vagyok azért, hogy önt az égből
lehozhassam a földre.» Ha a társalgás regényes színezetet igényel,
elmondhatja ön a Magnéta előtt azt a népmesét, melyben az elbűvölt
halászlegény elragadja a varázstó hullámaiból a férfigyilkos tündér
királyleányt s csinál belőle jó sütő-főző földi menyecskét. Ez az a
bizonyos lélekkiszivás s helyébe más lélek befujása. Hajdan
boszorkányságnak hivták, most hipnotizálás és szuggesztio. – Ehez
ön is ért, csak az lesz a baj, hogyha a médium úgy vissza találja
önt hipnotizálni, hogy megcsendül bele a füle. Ennél kivált
præponderál a villanyosság.</p>
<p>– No hát ezt mind nem fogom neki mondani.</p>
<p>– Hát hisz én is azt mondtam, hogy nem fogja neki ezt mondani;
hanem a következőt: «Miszsz Magnéta! nézze ön, itt van nekem a
tárczámban egy csekk ötszázezer rubelről; a hátlapján csak egy név
hiányzik, annak a neve, a kinek ez összeg kiszolgáltassék, a
tulajdonos által beiratva. Ha akarja ön, önnek a nevét fogja
beirni. S ehez nem kell egyéb, mint az ön akarata. Akar-e ön velem
egybekelni? Akár a spanyol polgári házasság szerint: egyidejűleg a
templomban a pap és jegyző előtt, akár a franczia szokás szerint:
csupán a jegyzőnél; akár a muszka divat szerint, az oltár és három
pópa előtt, egyházi énekkel; akár a bécsi törvény szerint, a
Nothcivilehe mellett, akár a gretna-greeni kovács előtt, az nekem
mindegy. Nálam csak az a fődolog, hogy ön elfogadja ezt az
ötszázezer rubeles csekket és ráadásul engemet, mint obligát
férjet.</p>
<p>– Well!</p>
<p>– Well ám. Hanem – az algebra szerint: semmi a semmivel
sokszorozva = semmi. Semmi a semmihez hozzá adva megint semmi.
Gondolja ön, hogy én a semmit megveszem félmillió rubelért?</p>
<p>– Dehogy gondolom. Ön ád másik félmillió rubelt – a
valamiért.</p>
<p>– Okos beszéd. <span class="pagenum"><a name="Page_25" id=
"Page_25">-25-</a></span></p>
<p>– Ön azt gondolja, hogy ha egyszer a Magnétának ura van, ez az
úr könnyen vazalljává tehető egy még nagyobb úrnak, mint például
egy vojvoda egy szultánnak.</p>
<p>– Ön éleseszű fiatal ember.</p>
<p>Iván herczeg a tenyerét a poharára tette, hogy Prokopin ne
tölthessen abba a hautsauternből.</p>
<p>– De hátha csalatkozik ön abban a föltevésben, hogy egy fiatal
gentleman képes lesz egy ily alávaló alkura?</p>
<p>– Nem hiszem, hogy csalatkozzam. Mert jól ismerem a fiatal
emberemet. Önnek a herczegsége ott van már, a hová a Magnétát
beugratta: a holdban. Utolsó vagyona ez az ötezer rubel, a mi
fogadásunkra le van téve. Ha ezt elveszti ön, nincs más választása,
mint a pisztolyai között kikeresni a legszebbet s annak megcsókolni
a száját. Ez lesz aztán az igazi lélekkiszívás. Ki törődik vele?
Ilyen borzashajú ficzkó marad még elég a világon. Üresség nem fog
ön után maradni. Ha pedig az én ajánlatomat beveszi, akkor két
helyet is betölt ön ezzel a figurával.</p>
<p>– Jól van. Ide azzal a chekkel. Elveszem a Magnétát.</p>
<p>– Hja! De én csak bizonyítékoknak hiszek: a mik láthatók,
megfoghatók.</p>
<p>– Hát hiszen az lesz a házassági levél.</p>
<p>– Az még nem elég bizonyíték. Az lehet szinpadi komédia.</p>
<p>– Hát lefotografiroztassam magamat vele együtt, mint vőlegény és
menyasszony, a Magnétát teljes araköntösben?</p>
<p>– Közelít az igazihoz. Csakhogy háttal előre. Ha ön azt akarja
bebizonyítani, hogy csakugyan «ura» a Magnétának, akkor ön elő
fogja mutatni nekem a tündérnőnek egy fényképét – minden alme-öv
nélkül.</p>
<h2>VII.</h2>
<p>Kétszer is elment a Magnéta palotája előtt, az előadás után egy
órával. A portás ott állt, fehér medve-prémes bundájában, nagy
ezüst fejű botjával. <span class="pagenum"><a name="Page_26" id=
"Page_26">-26-</a></span></p>
<p>Megfagyott a szájában a szó, mikor meg akarta szólítani.</p>
<p>Reggel óta éhomra volt.</p>
<p>A souterrain nyitott ablakából kipárolgott a drága ételek
illata.</p>
<p>A palota sarkán volt a «restauration» ajtaja.</p>
<p>Ott lucullusi lakoma vár rá, a minek az ő ötezer rubele adja meg
az árát, ha semmit sem végzett.</p>
<p>Mikor harmadszor is elbandukolt a kapus előtt, átadta neki a
névjegyét.</p>
<p>A kapus meghúzta a csengetyű-zsinórt.</p>
<p>A kolompolásra önműködő gép nyitá föl az oldallépcső
rácsajtaját. Iván belépett rajta, a rácsajtó becsapódott utána.</p>
<p>Fölballagott az emeletre.</p>
<p>Mire fölért a csarnokba, már akkorra a kapus föltelefonálta a
nevét a kiabáló csövön, nyitott ajtóval várták. Ezüst vállzsinóros
inas fogadta. Kegyelmes úrnak czímezte, lehúzta a felső kabátját. S
aztán jelentőségteljes mosolylyal értesíté, hogy nem kell a
várakozó terembe mennie, hanem egy oldalajtón át (adandó jelre) a
szobacziczus kamarájába, a ki azután majd tovább fogja
kalauzolni.</p>
<p>A jel egy villanycsengetyű-pendülés volt, a szőnyeg-ajtó magától
fölnyilt. Iván belépett a kamrába. Annak nem volt semmi ablaka,
teljesen sötét volt, azonban egy percz mulva kigyulladt a
villanylámpás s Iván maga előtt látta a szobacziczust.</p>
<p>Erős meglepetés volt. Egy hat láb magas némber, félöles
vállakkal, széles, csontos arczczal, hatalmas karokkal. Élő mintája
annak a kariatidának, a ki az erkélyt tartja a kapu fölött.</p>
<p>Hisz ez nem szobacziczus, hanem szobaoroszlán.</p>
<p>– Magnéta kisasszony komornájához van szerencsém?</p>
<p>Hogy ezt meg kellett neki kérdezni.</p>
<p>– Hát mi az ördög volnék más? dörgé bassus hangon a hölgy. Csak
nem néz ön a Magnéta kisasszonynak? <span class="pagenum"><a name=
"Page_27" id="Page_27">-27-</a></span></p>
<p>– Annak nem. De nekem úgy tetszik, mintha lett volna már
szerencsém bájos nagyságod alakjában gyönyörködhetni.</p>
<p>– Az nagyon valószínű.</p>
<p>– Nem kegyed az a Szamszonina, a ki egy időben a Renz
czirkuszában a férfiakat birkózásra hívta föl s egymás után verte a
földhöz?</p>
<p>– De én voltam az. Hanem az ostoba rendőrség betiltotta a
productiómat, nem tudom, miért? Ha én hagytam volna magamat a
férfiaktól legyőzetni, azt elnézték volna.</p>
<p>– És így most kegyed az a szerencsés médium, a kinek egyedül
lehető Magnéta kisasszonyt az előadás alatt viselt selyem
burkolatától megszabadítani.</p>
<p>– Ön azt is tudja? A férfiaknak mindenbe bele kell ütni az
orrukat!</p>
<p>– Már megtörtént az a műtét?</p>
<p>– Arról nem szabad kérdezősködni – a komornától. A Magnétától
megkérdezheti ön. Ott várja önt a boudoirban.</p>
<p>Azzal kinyitá előtte az alacsony szőnyegajtót s betolta rajta a
látogatót hatalmas tenyerével, mintha egy játékbábot tenne egyik
helyről a másikra.</p>
<p>Az otthonos szoba csak gyöngén volt világítva az üvegernyővel
árnyékolt villanylámpától, több fényt adott a kandalló ropogó
tüze.</p>
<p>A Magnéta a kandalló előtt ült, háttal az ajtónak s épen akkor
gyujtott szivarra, mikor Iván belépett a szőnyeg-ajtón. A mint a
kandalló fölötti tükörben meglátta az úrfit, fölugrott a karszékből
s elkezdett féktelenül kaczagni; eléje futott, a vállára tette a
két kezét s úgy kaczagott a szemébe.</p>
<p>– Ön a tegnapi megjelenésemen kaczag, ugy-e?</p>
<p>– Dehogy azon: a main. A tegnapi igen komoly dolog volt. Ön az
életét koczkáztatta. Az ilyen merénylet becsülésre méltó. Ön bele
fulladhatott volna a pehelyhalomba, mert fejjel le esett belé, ha
én hirtelen oda nem <span class="pagenum"><a name="Page_28" id=
"Page_28">-28-</a></span> ugrom s ki nem rántom a lábánál fogva.
Hát nem vette észre?</p>
<p>– Ön? Engem? Hát hogy került ön oda?</p>
<p>– A holdból ugy-e? Oh, de kedvesek az ilyen gyerekek, a kik
sokáig megmaradnak ostobának! Hát fél a boszorkányoktól? No ne
sírjon. Itt van egy szopogató.</p>
<p>S bedugta a száját a meggyujtott szivarral, mint egy czuczlival
s aztán a kezét a karja alá dugva a kandallóhoz vezette.</p>
<p>– Hát azt sem vette ön észre, hogy megfogtam a nyakát, s a
visszarepülésnél én ültettem oda a helyére, különben fejtetőre
esett volna a publikum közé s egynehány nézőnek betörte volna a
fejét. Nem vették észre, mert minden embernek tele volt szeme-szája
pihével.</p>
<p>– De hisz ön odafönn volt.</p>
<p>– A levegőben ugy-e? A hol aztán bele estem a holdba. No ne
beszéljünk erről; ez arabusul van. Megesett ez már máson is. Minden
városban akad ilyen merész vállalkozó. El vagyunk készülve hozzá.
Külömben a rendőrséggel gyűlne meg a bajunk, ha valaki kitörné a
nyakát én miattam. Ezért egyenesen én vagyok felelős. Hát most csak
igen komolyan kérem, hogy máskor ne ugorjék utánam a holdba, mert
annak igen tragikus vége lehet; hanem jőjjön az ajtóra. Nem vagyok
én boszorkány. Nem fordítom hátrafelé a fejét. Hanem a mai
megjelenése, ez az, a mi kaczagásra ingerel.</p>
<p>Iván belenézett a tükörbe, nem talált a külsején semmi
felötlőt.</p>
<p>Magnéta helyet mutatott neki egy japáni, két keresztbetett
vánkosból alakított guggonkán, maga pedig fölkuporodott a
kerevetre, maga alá szedve a lábait, a miknek egyikéről lerántotta
azt a parányi, gyöngyhimzésű papucsot s azt úgy forgatta a kezében,
mintha jelképezni akarná vele azt az alkotmányt, amelylyel a nők
országában kormányoznak. A thea ott párolgott előttük egy ezüst
<span class="pagenum"><a name="Page_29" id=
"Page_29">-29-</a></span> és arany intarziaturás asztalkán, a mit
két bronz krokodilus tartott a fölkunkorított farkával.</p>
<p>A Magnétán sima, ráncztalan nyers selyemruha volt a nyakától az
aljáig rubingombokkal; bő ujjai a könyökhajlásig fölcsiptetve
szintén rubinboglárral. Aligha volt rajta más gúnya is.</p>
<p>– De hát mi nevetnivaló van rajtam ma? kérdé Iván.</p>
<p>– Az, a miért ön idejött. Hogy engemet feleségül vegyen.</p>
<p>– Hát ez valami nevetséges állapot?</p>
<p>– Az adott viszonyok között igen. Ön egy ötszázezer rubeles
checkket hozott magával, a mely egy szibériai nábobnak a
tulajdona.</p>
<p>– De a mely rögtön enyim – tied lesz, a mint Magnéta istennő rá
engedi irni a nevét. Jogos tulajdonom, a mit «gentlemanlike»
szereztem gavalléros fogadásban s a mit önnek csak egy
kézszorításába kerül magáévá tenni.</p>
<p>– Hát ez a nevetni való. Önök azt hiszik, hogy én tőlem meg
lehet venni az eget. Önök kisajátíthatónak tartják azt az én
uradalmamat, a minek a határát a föld és a hold képezi? Ugyan,
kérem, lapozza ön végig azt a bagariába kötött albumot az asztalon,
a miben a különféle városokban teljesített adófizetéseim nyugtái
vannak. Azokból meg fog ön győződhetni, hogy nekem több jövedelmem
van, mint a pénzkirályoknak. Tizenhárom éves koromban kezdtem, mint
Magnéta, most húsz éves vagyok. Vagyont szereztem. Minden
fővárosban van házam; ott vagyok honn, a hol akarok. Fényt űzhetek,
dobzódhatok, én vehetem az élvezetet. De nekem az mind nem kell.
Sem a luxus, sem a luxuries. (A mi két szót az önök irói állandóan
egynek vesznek.) Önöknek az a fogalmuk felőlünk, légben járó
komédiásnőkről, hogy a mi életünk egy folytonos dorbézolás. Persze
az ismeretségüket azoknál a deszkán ugrándozó szépségeknél
szerezték, a kikről egy geniális magyar úr azt mondta: hogy a
«szivük a valóságos góthai almanach». De én mondhatom önnek, hogy
az a kötéltánczoló nő, a ki a művészetét igazán szereti,
<span class="pagenum"><a name="Page_30" id=
"Page_30">-30-</a></span> szigorúbb askétai életrendet tart, mint
egy karmelita apácza. Nekem egész nap nem szabad egy falatot ennem,
bort innom soha. Csak az előadás után kapok egy darab félig sült
hust, hozzá kenyérhajat és teát. Másoknak az ágya gyönyörtanya,
vagy ébren vagy álomban, nekem kinzópad; vizes lepedőkbe,
pokróczokba burkolva, eleven mumia vagyok. Aztán kibontanak, jeges
vízbe dobnak, ledörzsölnek, hogy más jajgatna bele. Akkor
következnek a testgyakorlatok, kötélen, trapézon, nyujtón, a
tagficzamításig s ezt mindennap meg kell tennem, mert ha egy-két
nap elmulasztom, másnap minden izületem fáj s az izmaim nem
szolgálnak jól. Rám nézve nincs ünnepnap. Ezt az életrendet még a
vasuton is meg kell tartanom.</p>
<p>– De hát akkor mi gyönyörüsége van önnek az életben? Miért keres
annyi pénzt?</p>
<p>– Először is az utóbbira hadd feleljek. Nekem a nagy
jövedelmemhez a kiadásom is tetemes. Bűvészetem igen nagy
apparátussal jár. Az impresárión kívül kell gépészeket magammal
hordanom s egy sereg betanult segédet. Ezek az inasok, a kiket ön
livréeban lát az előszobámban, mind jól fizetett bűvészsegédek, a
kiknek ügyességétől, hajszálra kimért pontosságától függ az én
bűvészetemnek a sikere. Én az életemet, a tagjaim épségét
koczkáztatom, ha valamelyik elhibázza a rábizott teendőt. S aztán
annyifelé igénybe veszik a jótékonyságomat. Mert hát azt mindenki
természetesnek találja, hogy egy földesúrnak, egy börzefejedelemnek
nagy jövedelme legyen; senki sem panaszolja föl neki: de ha egy
komédiásnak hull az ölébe a pénz, ahoz minden inséges ember igényt
tart, s nagyon helyes a logika. Mert annak a földes úrnak,
bankárnak épen semmi gyönyörüsége sincs abban, hogy a jövedelmét
inségesek között szétoszsza, de annak a komédiásnőnek bolond nagy
öröme telik benne.</p>
<p>Ez alatt theát töltött Iván csészéjébe. Rumot is hozzá.</p>
<p>– Valódi rio-de-janeiroi ananasz-rum.</p>
<p>– Ön rum nélkül iszsza a theát? kérdé Iván. <span class=
"pagenum"><a name="Page_31" id="Page_31">-31-</a></span></p>
<p>– Mondtam, hogy semmi szeszes italt nem szabad innom.</p>
<p>– Ezt is a bűvészet parancsolja?</p>
<p>– Igen. Józan gyomor, józan szív.</p>
<p>– A szív is? Hát a gyönyörök themájára nem tér ön vissza?</p>
<p>– De igen. Nem felejtettem el. Nekem a más ember gyönyöre az
élvezet. Szeretem elnézni, mikor egy kiéhezett ember mohón falja az
ételt. Én nem laktam jól soha. Szeretem látni, mikor a beteg embert
ápolják, mikor lábbadozik, fölüdül. Én beteg nem lehetek soha. Az
életmódom olyan, mint a vadállaté; azért nem ismerem az emberek
közt divó nyavalyákat, mint a hogy az őz, a szarvas nem ismeri.
Csak a mások bajából tudom, hogy mi az? Látom, hogy jól esik nekik,
mikor megszabadultak tőle. – Aztán tudok gyönyörködni abban, mikor
egy szegény leány odahozza a vőlegényét elém, s aztán örül a kapott
kelengyének, csinosítja magát a fölvett menyasszonyruhában. Ilyen
costume az én garderobeomban nincs.</p>
<p>– Hát miért nincs?</p>
<p>– Azért, mert én vagyok a Magnéta. Azt tartják rólam, hogy az én
csodatetteimnek a föltétele a virginitas.</p>
<p>– De hát szükséges önnek örökké az égben lakni?</p>
<p>– Én bizony nem tudom, hogy miért szállnék le a földre?</p>
<p>– Soha sem olvasott ön meséket églakók és halandók közötti
szerelemről?</p>
<p>– Olvastam biz én s nem is megyek érte Dione és Aeneasig, vagy
Artemis és Endymionig vissza; itt vannak előttem a modern világ
«divái», a kik művészetükkel szerzett millióikon vettek maguknak
egy grófot, marquist, celebritást, egy férjet. Hahaha! Az a bolond,
hogy az őzeknél a hím viseli a szarvakat, a művészek vadaskertjében
pedig rendesen az asszony. Nem biztat az istennők példája.</p>
<p>– De ez a legnemesebb emberi hivatás: asszonynyá lenni.
<span class="pagenum"><a name="Page_32" id=
"Page_32">-32-</a></span></p>
<p>– A hány nagy művésznőt híréből ismerek, valamennyinek csak egy
gyermeke volt életében. Annak a születésénél kezdődött a válópör.
Hűséget a párjukhoz csak a nagy dúvadak ismernek: az oroszlán, meg
a medve. Az őrzi és félti nőstényét, az védelmezi a kölykét; a
háziállatok mind csapodárok, első sorban az «animal implume,
bipes».</p>
<p>– Hát hisz én már voltam ön előtt nem implumis.</p>
<p>– De azért nem eléggé medve.</p>
<p>– Bizony mondom, hogy az. Én nem jöttem önhöz azzal az alázatos
kéréssel, hogy vegyen föl engemet a diadalszekerére, mint czímadó
férjet; én majd járok önnel városról-városra; sorba szaladgálom a
szerkesztőségeket, reklámot követelve, ha kell, megfizetve;
odaállok a prosceniumhoz, kezdem a tapsot, ájuldozom, ha kell;
birkózom az ellenkező kritikai véleménynyel, megtámasztom a
hátammal az ajtót, ha valami nagy befolyású protektor van önnek a
budoirjában látogatáson. – Nem. Én azzal a követeléssel jövök, hogy
hagyja ön el a működése színterét s aztán legyünk együtt boldog
földlakók.</p>
<p>– Ez elég becsületes ajánlat, de én nem állok rá.</p>
<p>– No, hát akkor fordítsuk meg a dolgot. Maradjon ön Magnéta.
Folytassa megmagyarázhatatlan bűvészetét. Én nem leszek önre nézve
senki és semmi. Nem mutatom magamat sehol. Nem dicsekedem vele,
hogy én vagyok a Magnétának a férje. Hanem, a mikor ön a
mutatványai után kifáradtan hazatér: ott fog önnek a lábai előtt
ülni egy hűséges házi állat, a ki önnek a lábait megnyalja, a ki
önben nem látja a művésznőt; – de tiszteli az asszonyt.</p>
<p>– Ez szép volna, de képtelenség. Még a drámaiművésznőnek a férje
is kiábrándul a feleségéből. A művészi előkészület egy rettenetes
próza. Még az olyan istenihlette művésznőknél is, mint egy Rachel,
egy Ristori, egy Sarah Bernhard, egy Duse, egy Patti. A férj látja
a stereotyp mesterséggé vált lelkesedést, a befűtött poklot, az
illuminált <span class="pagenum"><a name="Page_33" id=
"Page_33">-33-</a></span> mennyországot. Hát még az olyan
művésznőnél, mint a Magnéta, a kinek az egész bűbája egy nagy
ámításon alapszik. – Hogy kivánhatná az, a ki az egész világot
elbolondította, hogy ő hozzá igaz legyen az, a ki ő neki az egész
világa? Hiszen, a mint valaki az én titkomat megtudja, az engem
kinevet, kicsúfol, lenéz. Pedig annak, a ki férj, meg kell azt
tudni. A sphinx megöli a jövevényt, a ki a rejtélyét ki nem
találja, de ha ki tudta találni, akkor a sphinx hal meg.</p>
<p>– De hát elvégre is, örökké csak nem akar ön Magnéta maradni? A
szív érzelmeit lehet sokáig megfagyasztani, de nem végkép. Az
elfojtott érzések boszút fognak magukért állni. S mentől később,
annál rosszabb önre nézve. Az lehetetlen, hogy ön ne ábrándozott
volna soha.</p>
<p>A Magnéta hanyatt veté magát a duzzadó selyemvánkosokra, hosszan
elnyulva a kereveten.</p>
<p>– Ábrándjaim voltak. Mondá, magasra fujva a szivarfüstöt. Vannak
most is. Van egy negativ, meg egy pozitiv ábrándképem. Az első az
az ember, a ki megbánatta Éva anyánkkal – halálba, – hogy
megkóstoltatta vele a mindenttudás fájának almáját; a kit
összekötött vele a szent szakramentum is s a kigyó sugallta polgári
házasság is s a ki csak gúnynyal viszonozza az ő gyöngédségeit.
Ellenben positiv ideálom tudna lenni, a ki hasonlón hirhedett
bűvész, mint én vagyok; épen úgy kitalálhatatlan rejtélyű, mint én.
Ha kölcsönösen egymás kezébe letennők a titkainkat, akkor azután
össze volnánk egymással kötve, elválaszthatatlanul; a kinek a
titkát a másik elárulja, az semmivé van téve s a megsemmisítés
kölcsönbe esik. Ilyenről szoktam én álmodozni.</p>
<p>– Hát már ilyen bűvész én nem leszek soha.</p>
<p>– Akkor csak stornirozza ön a vállalatát. Láthatja, hogy «a
házasságok az égben nem köttetnek».</p>
<p>– Már most aztán szép istennőm, én ezt az ön kosarát egyúttal
koldustarisznyának is viselhetem, mert nemcsak ezt az ötszázezer
rubelt kell visszaadnom meg nem nyert <span class=
"pagenum"><a name="Page_34" id="Page_34">-34-</a></span>
fogadásban, hanem saját vagyonomat is elveszítem rajta.</p>
<p>– «Man versuche die Götter nicht».</p>
<p>– Hát már most, miután ön mindenemből kifosztott s a nagy
lépcsőn ledobott, én is azoknak a mezitlábasoknak a kategoriájába
tartozom, a kik önnél a kis ajtón kopogtatnak s a kiket fölsegíteni
önnek olyan tündéri gyönyörüség.</p>
<p>– Hogyan segíthetek önön? Mit gondol?</p>
<p>– Hát ha nem fogadott el férjének, fogadjon föl
komornyikjának.</p>
<p>Magnéta sivított a kaczagástól. A két tenyerével fogta a fejét,
úgy nevetett.</p>
<p>– Hahaha! Ez igazán eredeti ötlet. Ha nem lehet férjem: beáll
hozzám komornyiknak!</p>
<p>– Külömböző csak a nevük.</p>
<p>– Igy is együtt lakhatik aztán velem.</p>
<p>– Szépen egy födél alatt.</p>
<p>– Azt mondhatja rólam: «az asszonyom».</p>
<p>– A mi francziául épen nagyon jól hangzik.</p>
<p>– Föladhatja a köpenyemet s kisérhet az utczán.</p>
<p>– S keresztül járhatok minden szobáin.</p>
<p>– Sőt még az a javadalma is megvan, hogy ha vetélytársa akad, a
ki nekem udvarol, azt nem köteles párbajra kényszeríteni, hanem
ledobhatja a lépcsőn. Hahaha!</p>
<p>– Hahaha.</p>
<p>Nevettek rajta duettben.</p>
<p>– Elfogadom az ajánlatot; mondá Magnéta folyvást kaczagva, mint
valami nagy tréfán. A fizetés megszabását rám bízza ön?</p>
<p>– «Nem annyira a fizetésre nézetik, mint a jó bánásra».</p>
<p>– Rangbeli fensőbbség a cselédek fölött «Iván úr» czímmel.</p>
<p>– És szalonöltöny viselés joga.</p>
<p>– Bevett szokás szerint. Három havi felmondás.</p>
<p>– Bélyeges papiron. <span class="pagenum"><a name="Page_35" id=
"Page_35">-35-</a></span></p>
<p>– Alá van irva.</p>
<p>Iván fölkelt a taburettről, mélyen meghajtotta magát.</p>
<p>Magnéta ismerte a föladatát; kegyosztó mozdulattal nyujtá eléje
a kezét, a mit Ivánnak tartozó kötelessége volt megcsókolni.</p>
<p>(Csakugyan villanyterhes a keze: az ember megégeti rajta a
száját! Hát még ha egy pofont lehetne tőle kapni! Az lenne a
villanyütés!)</p>
<p>Azzal fölvette Iván a theáscsészéjét s indult vele a szőnyegajtó
felé.</p>
<p>– Hehe! Hát azzal mi lesz? szólt utána Magnéta.</p>
<p>– Kiviszem a komorna szobájába, annak a társaságában folytatom a
theázást. A komornyik csak nem theázhat egy asztalnál az
úrnőjével.</p>
<p>– Nagyon helyes. Akkor vigye ki édes Iván az egész edényt is, a
szamovárral együtt, nem iszom több theát.</p>
<p>Iván szépen rárakta az ezüst tálczára a csészéket,
czukorszelenczét, ibrikeket, fiolákat s vitte egész hivatalos
aplombbal az ajtó felé.</p>
<p>Magnéta utána kiáltott:</p>
<p>– Aztán mondja meg a komornának, hogy nincs rá ma több
szükségem; ágyba megyek.</p>
<p>S abban a perczben egy csapfordítással eloltá a
villanylámpákat.</p>
<p>Csak egy sor apró csillag pislogott az alkóvenben, az
ágymennyezet körül, mint egy miniatür zodiakus.</p>
<p>Aztán meg a kandallóban lobogott a láng; a tűznyelvek fütyültek
az égő hasábokból.</p>
<p>Fütyülni! átkozott egy hang. Fütyülni szokás az inasnak, aztán
meg a bukott komédiásnak.</p>
<p>Iván visszatekintett. A Magnéta a kandalló előtt állt s a haját
lefekvéshez fonta – három ágra osztott tömött egy tekercsbe.</p>
<p>A kandalló lángja a háta mögött világított szétlövellve s attól
az a selyem öltöny átlátszóvá lett.</p>
<p>Ivánt valami olyan hevület fogta elő, a milyent érzett
<span class="pagenum"><a name="Page_36" id=
"Page_36">-36-</a></span> Asmodái (a nősz-örömök dæmona), mikor
Szárah, a rágeszi szép menyasszony vőlegényeit egymásután
megöldöste; vagy az éhes farkas, mikor egy gödölyét mutatnak neki
csalétkül. Közel volt hozzá, hogy földhöz csapjon tálczát,
porczellánt, szamovárt s visszarohanjon, mint trónkövetelő.</p>
<p>Magnéta észrevette ezt a kéjéhes tekintetet.</p>
<p>Azzal csendesen fölhuzta a selyem köntösét térdig. Csipkeszerű
selyemharisnya volt a lábán, áttört virágokkal; a térd fölött
átszorítva széles selyem jarretiérrel; annak is rubintos csattja
volt.</p>
<p>Abba a harisnyakötőbe volt dugva egy korall markolatú tőr.</p>
<p>A Magnéta kihúzta azt szép csendesen.</p>
<p>Annak a tőrnek a hegye villám-gyorsan ölő méreggel van
zománczozva.</p>
<p>Azok közül a szétnyiló tulipánajkak közül két sor gyöngyfehér
fog villogott elő, fenyegetően összeszorítva; a tőr markolata az
alsó ajkhoz értetve.</p>
<p>A gödölye harap!</p>
<p>Asmodái kurrogva csapta össze a denevérszárnyait, fejét fülei
közé huzva s elkotródott.</p>
<p>Az istennőknek nyilaik vannak!</p>
<h2>VIII.</h2>
<p>A Bavária-szobor termetű szabacziczus nagyot bámult, mikor Iván
herczeget a theás-edényekkel a kezében kilépni látta.</p>
<p>– Mi az ördög? Iván herczeg! Hát ön hozza ki a csészéket?</p>
<p>– Én mától fogva nem vagyok Iván herczeg, hanem Iván úr, a
komornyik.</p>
<p>– Ugyan hagyja el! Hisz ez plagium! Tavaly lett híressé róla egy
franczia trónkövetelő princz, hogy komornyik képében kisérte végig
fél Európán Anglia leghíresebb <span class="pagenum"><a name=
"Page_37" id="Page_37">-37-</a></span> énekesnőjét. Most is folyik
miatta a proczesszusa a férjjel. Ön csak utánozni tud.</p>
<p>– Már akárhogyan, akármiképen: j’y suis, j’y reste: én itt
vagyok és itt maradok; a szerződést ebben a mommában kötöttem meg a
divával, s ezentúl itt fogok theázni az ön kellemetes
társaságában.</p>
<p>– Az én társaságomban? Föltéve, hogy én beleegyezem.</p>
<p>– Még ön is föltételez?</p>
<p>– Hát mi a csoda? Én tisztességes leány vagyok.</p>
<p>– Leány?</p>
<p>– Hát persze hogy leány? Ki merne ennek a megczáfolására
vállalkozni? Hiszen ha ezt a kart meglátja egy férfi, ha még akkora
«lyon» is, egyszerre kis kutya lesz belőle.</p>
<p>S azzal válláig föltűrve a szerviánkája patyolat ujját, oda
tartá a karját Iván elé.</p>
<p>– Tapogassa csak végig.</p>
<p>Iván megtette. Olyan volt az, mint a kő.</p>
<p>– Nos? Reszket?</p>
<p>– Nem reszketek biz én! Sőt az ilyen kar nekem épen az ideálom.
Hát hogy együtt theázhassunk, én elveszem önt feleségül.</p>
<p>– Engem?</p>
<p>– Igen is, önt, Szamszonina kisasszony. Ezennel ünnepélyesen
megkérem a kezét.</p>
<p>– Ihol van ni! Már megint plágiumot csinál! Hiszen ugyanezt
tette egy világhirű hős hadvezér (úgy mondják magyar volt), a ki
megkérte egy főrangú kisasszonynak a kezét s mikor az elutasította,
egyet fordult a sarkán s megkérte a társalkodónőt; azt vette
el.</p>
<p>– S jól járt vele. No hát elég illustris példa van előttem. Nem
kaptam meg a Magnétát, megkérem a Szamszonina kezét.</p>
<p>– Ezt a kezet ni? Ezt a tenyeret, a melyikre ön felállhat s
aztán még egy pajtást vehet a vállára, mind a kettőjüket fölemelem.
Ezt a kezet akarja ön megkapni, <span class="pagenum"><a name=
"Page_38" id="Page_38">-38-</a></span> cserébe azért a
majom-mancsért, a minek semmije sincs már?</p>
<p>– Dehogy nincs.</p>
<p>– Van még egy pecsétnyomó gyűrűje, egy ócska koronás czímerrel.
A többi vagyonát már mind elverte. Hát azt hiszi, hogy én is olyan
művésznő vagyok, a ki herczeget vesz magának – bolti áron, –
vulkanizált kaucsukból?</p>
<p>– Üljön csak ide mellém, bájos Szamszonina. Majd mindjárt
felvilágosítom én önt az iránt, hogy én vagyok az a mesebeli
elátkozott herczeg, a ki félig kővé van válva, de ha egy kis
szentelt vízzel megpermetezik, egész ember válik belőle legott.</p>
<p>– Szentelt vízzel? A pap ugy-e? De hát ha én történetesen zsidó
vagyok? A nevem is sejteti.</p>
<p>– Hát hiszen van ebben az országban «Nothcivilehe». Azt még
jobban szeretném. Azt akarnám önnel megértetni, hogy énnekem itt
van a markomban ötszázezer rubel, a mit mi kétfelé oszthatnánk, ha
ön segítségemre akarna lenni ennek a realizálásában s belépne a
sindicatusba. Érti ön e kifejezéseket?</p>
<p>– Óh nagyon értem.</p>
<p>– Fogadásról van szó.</p>
<p>– Tudom. Értesülve vagyok róla.</p>
<p>– Kitől tudja?</p>
<p>– A Magnétától. Ő nekem mindent megmond.</p>
<p>– Hát az honnan tudja?</p>
<p>– Az anyjától: a föld-mágnestől.</p>
<p>– Eh, ne bolondozzon velem.</p>
<p>(Iván is úgy volt, mint a Schuszter Lippli öreg anyja, hogy
minden bolond hazug mesét elhitt, csak azt az egy adatot nem, a mi
történetesen igaz volt. Hát persze, hogy a mágnes tudatott minden
titkot a Magnétával. Még akkor csak ő volt birtokában Edison csoda
találmányainak. Új palotája úgy volt építve, hogy telefonhuzatok
vezettek a budoárjából a trattoriába, a kabinet szépáréba és más
helyekre <span class="pagenum"><a name="Page_39" id=
"Page_39">-39-</a></span> is s ő szépen kihallgatta, hogy mit
beszélnek, mit terveznek itt is, ott is. Igy jutott minden titoknak
birtokába s elkészülten várhatott a meglepetésekre.)</p>
<p>– No hát tudok mindent. Ön fogadott az eszeveszett nábobbal,
hogy a Magnétát lehozza az égből. Csak egyszer aztán ide lenn
legyen a földön: csak egyszer be legyen sározva a félczipője! A
Magnéta kikergette önt az ötszázezer rubelével. Most ön a
Magnétáról lemond, de nem a félmillióról. Hanem úgy okoskodik, hogy
egy étappot már bevett. Odáig eljutott, hogy fényes nappal
ideköltözhet a bőröndjeivel a Magnéta palotájába, hordhat egy
kulcsot a zsebében, a mivel a sikátorra nyiló kis vasajtót
fölnyithatja s a rejtett lépcsőn följárhat. Ez azonban a nábobnak
nem elég. Ő szemmel látható tanujelt akar a kezébe kapni. Egy
fényképet a Magnétáról? Olyant, a milyen nincs.</p>
<p>– Igen.</p>
<p>– Már most azt hiszi ön, hogy én szerezhetnék önnek ilyent.</p>
<p>– Remek találékonyság! Nézze csak, mi módon lehetne az? Egy
negyedmillió megérdemli a fáradságot. Előadás után ön szokta a
Magnétát átöltöztetni. Vannak moment fölvevő fotograf-gépek.
Akkorák, hogy egy nyaklánczon függő medaillonban el lehet rejteni.
Egy ilyent hoznék önnek. Érti a többit.</p>
<p>– Hogyne érteném? Rafinált gazság!</p>
<p>– Hát megteszi?</p>
<p>– Majd meglássuk. Hanem elébb a jegyzőhöz megyünk.</p>
<p>– Természetesen. Az a fénykép, mely az én birtokomba kerül,
bizonyítani fogja, hogy nekem sikerült a Magnétát lehozni a
földre.</p>
<p>– Jól van. Értem. Hanem itt még nincs mindennek vége. Ilyen apró
gazságért még Szibériában sem adnak félmilliót. Ön még egyébre is
kötelezve lesz a nábobnak. Erőtesse csak meg az emlékezetét.</p>
<p>– Hát igen. Hogy a feleségem hálószobájának a kulcsát
<span class="pagenum"><a name="Page_40" id=
"Page_40">-40-</a></span> az ő diskrécziójára fogom bízni. Ezt én
becsületemre fogadtam.</p>
<p>– Becsületére?</p>
<p>– Azaz, hogy becsületszavamra.</p>
<p>– Az már más.</p>
<p>– Nos, hát azt megtehetem, mihelyt ön lesz a feleségem.
Átadhatom, bona fide, a nábobnak azt az aranyos kulcsot, ezzel a
szóval: ez a feleségem hálószobájának a kulcsa. Én nem leszek
féltékeny.</p>
<p>Szamszonina leányasszonynak a kaczagása úgy dörgött, mint egy
nőstényoroszlán bömbölése.</p>
<p>– Kolosszális gazság! A Magnéta helyett a Szamszoninát dobni a
szibériai nábob karjai közé! Most már megölelhet ön. Ön zsenális
akasztófára való. Most már szeretem önt. Csinálhatjuk a theát…</p>
<h2>IX.</h2>
<p>Másnap ismét találkozott Iván herczeg Prokopin úrral – bizalmas
páros vacsorázásnál a külön szobában.</p>
<p>Ez nap nem volt Magnéta-előadás.</p>
<p>A delejnek is pihenni kell.</p>
<p>A közönségnek ezt lehet tudni, a nélkül, hogy az okát
kérdezné.</p>
<p>Prokopin úrnak azonban többet is meg lehet tudni.</p>
<p>– Minden meg van nyerve, mondá Iván. Holnap idejön a
polgármester két hivatalos tanúval. A szerződést hozza.
«Nothcivilehe.»</p>
<p>– Nothcivilehe? Hát e szerint zsidóleány?</p>
<p>– Az ám.</p>
<p>Erre a hírre Prokopin úr a pezsgős pohárba egy kis kupicza
ylang-ylang parfümöt öntött. Azt tartják, hogy ez a parfüm csodás
serkentő hatással bir az idegekre.</p>
<p>Különös ez! Az a fölfedezés, hogy egy tündérnő zsidóleány, egész
új varázst idéz elő. A fantázia talán valami <span class=
"pagenum"><a name="Page_41" id="Page_41">-41-</a></span> exotikus
bájakat szimatol? Vagy tán a lelkiismeret könnyebben
megnyugtatható? A bűn egyszerre virtussá válik. Hisz a férfi a szép
nővel szemben természetes ellenség s ha még zsidó is a szép hölgy,
akkor duplán ellenség. Azért nem viszi el az embert az ördög. Hisz
a zsidó bibliai történetekben az ördög maga is nagy gavallér, úri
nőcsábító. Cape nasum! Tőled tanultuk az istentelenséget! Belzebub
a ki vagy!</p>
<p>– Tehát már holnap? Lehet önnek hinni?</p>
<p>– Ha meggyőződést akar ön szerezni, reggelizzen itt a
trattoriában holnap tizenkét órakor. Egy nyitott bérkocsi fog a
kapu előtt megállni s az inasok fogják a vendéglőből elhozott
bőröndjeimet leszedni róla és utánam fölhordani a Magnéta
szállására.</p>
<p>– Ah! az lehet összebeszélés a cselédekkel.</p>
<p>– Délután pedig ki fogok könyökölni a szögletszoba ablakán, házi
sipkával a fejemen s csibukból pöfékelni.</p>
<p>– Azt egy komornyik is megteheti.</p>
<p>Iván hátra hőkölt. Czélzás akar ez lenni? Kitalálta volna?</p>
<p>– Mondtam, hogy előttem csak egy hiteles bizonyíték van: a
fénykép; Magnéta, mint Anadyomene – az ön birtokában; ön által
kiállítva s én rám girálva.</p>
<p>– Az is meg lesz. De a kinálkozó alkalmat kell megtalálni. Ad
vocem «giro.» Ha a fogadást megnyerem, önnek ki kell tölteni a
checkken a girót.</p>
<p>– Igen. A Magnéta nevével.</p>
<p>– Azaz, hogy a tündérnő igazi családnevével; mert a kereskedelmi
bank a tündérnevekre nem ad semmit.</p>
<p>– No hát mi az igazi neve az istennőnek?</p>
<p>– Reginetta Kornblue. Illetősége Chicago.</p>
<p>Prokopin úr följegyezte tárczájába a nevet: «Reginetta
Kornblue». Iván megmutatta neki az aranyfogantyus kulcsot is. Két
griff van a kulcs markolatán. Ez már csak igazi barokkstyl. A
paradicsom kulcsa.</p>
<p>– Holnap megint nem lesz Magnéta-előadás. <span class=
"pagenum"><a name="Page_42" id="Page_42">-42-</a></span></p>
<p>– Magától érthető. Ámbár ön rendezhetne a saját jutalomjátékára
benefic-előadást. Én azt tenném. No, a fénykép végett.</p>
<p>– Várunk holnaputánig.</p>
<p>– Úgy is jó. Most én nekem egy kis útam van, egy óra alatt
kocsin bejárom, ön addig maradjon itt és pityizáljon; majd
utólérem, ha visszajövök.</p>
<p>… Prokopin úr azonnal elhajtatott a rendőrségre, megtudakolni,
hogy érkezett-e a Magnéta társaságával egy Reginetta Kornblue nevű
asszonyszemély?</p>
<p>Kikeresték neki a journalból. Richtig ott volt.</p>
<p>«Reginetta Kornblue akrobateszsz. Chicago.»</p>
<p>Az nem szokott beiródni, hogy hány métermázsa a súlya a
pasasirnak!</p>
<p>Nem lehet más, mint a Magnéta. Mire való volna egy akrobata-nő
egy művész-társaságnál, ha nem azért, hogy mutogassa magát? Más
pedig nem mutogatja magát, mint a Magnéta. Neki kell annak lennie.
Található volt az utazó művész-bandában több női név is, de az mind
ezzel a czímmel: «privatiere», egy volt «rentiere». Ezek mind
alantas minőségek lehetnek.</p>
<p>Még ugyanazon este a városházára is elhajtatott Prokopin úr. S
munificentiájának lehető volt valami hivatalnokot találni, a ki a
mai hivatalos naplóból kikereste a számára a választ a következő
kérdésre:</p>
<p>«Fog-e a polgármester holnap Nothcivilehe szertartást
végrehajtani a palais Magnétában, miss Reginetta Kornblue és a
vőlegénye, herczeg Papanoff Iván között?»</p>
<p>A válasz így hangzott:</p>
<p>– Igenis, a polgármester fog keserves Nothcivilehet erőszakolni
a holnapi napon, miss Reginetta Kornblue, mozaista menyasszony és
jegyese, Signore Dramoletti Giambattista vőlegény között.</p>
<p>Tehát egyúttal Iván herczegnek az igazi nevét is megtudta. Nem
orosz az, hanem korzikai. Ez különben irrelevans dolog.
<span class="pagenum"><a name="Page_43" id=
"Page_43">-43-</a></span></p>
<p>– Nem lehetnék én egyik tanú a házasságkötésnél? ajánlkozék
Prokopin úr.</p>
<p>– Meghaladott álláspont, felelé a hivatalnok. A menyasszony két
testvére lesz a két tanú.</p>
<p>– Kérem, öcscse vagy bátyja?</p>
<p>– Az egyik bátyja, a másik öcscse.</p>
<p>– Köszönöm alássan. Mondá Prokopin úr, utána gondolva: «e
szerint nekem még a két fivérét is meg kell vásárolnom, az öcscsét
még jobban, mint a bátyját».</p>
<p>Azzal visszahajtatott a trattoriába.</p>
<p>Mielőtt a cabinet separét fölkereste volna, előbb conferentiát
tartott a pinczérrel.</p>
<p>– Üres ez a két kabinet itt mellettünk?</p>
<p>– Kapható mind a kettő: tíz forintért.</p>
<p>– Tegye a számlámra. De elébb benézek.</p>
<p>Meggyőződött saját szemeivel, hogy a két szomszéd kabinet
lakatlan. Zsebébe dugta mind a kettőnek a kulcsát.</p>
<p>De mi szükség az ilyen elővigyázatra? mikor két férfi vacsorál
együtt. Csak nem nihilisták talán? Attentátum-tervezés?</p>
<p>Prokopin úrnak Iván herczeget álmából kellett felkölteni. Azt
már elnyomta a buzgóság a poharak közti várakozásban. Ott hevert a
pamlagon. Makutyi volt.</p>
<p>Megrázta a vállát.</p>
<p>– Hej, Iván herczeg!</p>
<p>Nem ébredt föl rá.</p>
<p>Akkor aztán a fülébe kiáltott.</p>
<p>– Ai! Fratello Giambattista!</p>
<p>Erre fölugrott fektéből egyszerre.</p>
<p>– Commanda signore?</p>
<p>– No lássa, ön még olaszul is megtanult álmában?</p>
<p>Iván boszúsan dörzsölte a szemeit az ökleivel s jó időbe került,
a míg a tegnap és ma közötti összefüggést meg tudta találni.</p>
<p>– Most jövök a polgármesteri hivatalból. <span class=
"pagenum"><a name="Page_44" id="Page_44">-44-</a></span></p>
<p>– Mi az ördög dolga volt önnek ilyen korán reggel a
polgármesteri hivatalban?</p>
<p>– Mondjuk: ilyen éjféli órában. Hát a Kornblue Reginetta
kisasszonyról tudakozódtam.</p>
<p>– Hát az a Kornblue Reginetta kisasszony kicsoda?</p>
<p>– Önnek a menyasszonya. A kivel ön házasságot fog kötni holnap.
– Vagy mondjuk, hogy «ma»; ha ez az óra jól jár, a hol már egy
fertály egyre.</p>
<p>– Én? Megházasodom?</p>
<p>– Az az, hogy signore Dramoletti Giambattista.</p>
<p>– Hát akkor fájjon e miatt a feje Dramoletti
Giambattistának.</p>
<p>– Vegyen be csak egy okos szót, Iván herczeg. Mindent rendben
találtam; ön holnap házasságot köt, holnapután ideadja nekem a
fényképet s én beirom az ön nejének a nevét az ötszázezer rubeles
checkbe.</p>
<p>De már erre a szóra csakugyan kiment a krapula Iván fejéből. S
minthogy a mámor ellen legjobb orvosság az ivás, ismét előlkezdték;
összecsördíték poharaikat.</p>
<p>– Éljen az isteni Reginetta!</p>
<p>– Nem! Nem, nem, Magnéta! Én a Magnétára fogadtam.</p>
<p>– Hisz az mindegy. «Reginetta». – Királynécska!</p>
<p>– De mondja csak, Iván herczeg, hogyan vehette ön rá a
polgármestert, hogy ő menjen az egész hivatalos apparátusával a
Magnéta helyébe, annak a szállására s ne a menyasszony és a
vőlegény vonuljon a nászkiséretével a polgármesteri hivatalba, a
hogy illik?</p>
<p>– Vannak kivételes esetek. «Periculum in mora.» Valaki halálán
van. Aztán kétszáz forintot áldoztam a szegények kaszszájába.</p>
<p>Azt csak nem mondhatta meg, hogy «ketten a menyasszonyommal nem
férünk el egy kocsin».</p>
<p>– No hát aztán csak okosan végezze ön a dolgát. Én kezére járok
önnek. Láthatja, hogy mindenre kiterjed a figyelmem. Itt hordok
magammal egy medaillont, akkora, <span class="pagenum"><a name=
"Page_45" id="Page_45">-45-</a></span> mint egy kis zsebóra. Ebben
van egy moment fotografgép elrejtve. Ezt az ember a nyakába
akasztva viseli. A szép hölgynek, a kit meg akar vele lepni, –
tündérbájai legigézőbb pompájában, – megmagyarázza az ember, hogy
az egy fetish, melynek viselése szerencsét hoz, minden bajtól
megoltalmaz; ezek a bálvány alakok rajta a pogány jó szellemek; ha
az ember egy ilyen bálványt elfordít, rögtön teljesül, a mit abban
a perczben kíván. S az elfordítás alatt egy kis aranylap fölpattan
s félmásodpercz alatt el van ragadva a fénykép. Én ezzel önt
megajándékozom. Ön aztán tudni fogja a többit.</p>
<p>– Nem fogok ismerni irgalmat.</p>
<p>Ebben a perczben csengő kaczagás hangzott a fejük fölött,
gúnyos, csúfondáros hahota. Fölriadva néztek széjjel. Ki nevet itt?
Dzsinek laknak ebben az odúban?</p>
<p>– Veszszek el! Ez épen olyan, mint a Magnéta kaczagása. Mondá
Iván. Ezt már ismerem.</p>
<p>Fölugrottak; a spanyol falat, a pamlagot, az asztalterítőt mind
kutatás alá vették: a nevető dzsinre nem találtak sehol.</p>
<p>Átmentek a két mellékszobába, ott sem volt semmi élő lélek.</p>
<p>Pedig ez a Magnéta nevetése volt.</p>
<p>Persze, a telefon visszafelé is hangot ád.</p>
<p>De annak a közlő nyilása olyan jól el volt rejtve a plafond
arabeszkjei között, hogy nem lehetett rá akadni.</p>
<h2>X.</h2>
<p>Egy nap ismét folytatták a Magnéta produkczióit.</p>
<p>Addig nem kaphatta meg Prokopin úr az Anadyoméne képet.</p>
<p>A «kerekasztalnál» azonban nagy lakodalmat tartottak az új
házaspár micsodájára. Nehéz rá megtalálni a kifejezést! Más rendes
menyegzői esetnél azt mondják, hogy <span class="pagenum"><a name=
"Page_46" id="Page_46">-46-</a></span> «tiszteletére», de a
«csikart polgári házasság» (Noth-Civilehe) eseténél ez a szó
lehetetlen. A kiket ilyen «rugdfelshaddott» (ez nem angol szó)
módon bogozott össze az állam, azoknak jobb elbujni a hátulsó
szobába s eltagadni magukat – kondoleáló vizitek elől; nappal ki
nem jönni az utczára, este is csak paraplé alatt, akár esik, akár
nem. Lakodalomról szó sem lehet, hisz a vendégeknek égne ki a
szeme, ha az ilyen államilag megbillogozott társadalmi exlexnek
nyilvánított menyasszonyt és vőlegényt egymás mellett ülni látnák.
Hanem az ilyen esküvő (!) estéjén magukban gyűlnek össze a jó
ismerősök, a tisztelők, isznak nagyokat az új házasok egészségére s
azt a sok pajkos élczet, sikamlós adomát, a mit e poharazás közben
elmondanak, mulatságos lecturré lehetne összegyűjteni. Így tettek a
hajdani rómaiak is a fescennináikon. S miért ne lennénk mink is
rómaiak – ha tehetjük?</p>
<p>A fescennina savát-borsát Prokopin úr toastjai szolgáltatták
szikrázó hülyeségekben. A mi annál szebb volt tőle, minthogy a
lakoma számláját is ő fizette; mégis jó kedve volt.</p>
<p>– A vendéglői számla még hagyján; de a fogadáson elvesztett
félmillió rubel! (papirrubel természetesen), mondá Commerzienrath
Ritter von Sonnenfeger, vasuti vállalkozó, poharát Prokopin úréhoz
koczintva.</p>
<p>– Dejsz azt még előbb el kell dönteni, hogy ki vesztette el a
fogadást? védekezett Prokopin úr.</p>
<p>– Nálam föl van jegyezve szó szerint, allegált MacMerimac, az
irlandi clan, jelenleg amerikai petroleumőrgróf s fölolvasta a
jegyzőkönyvéből: Iván herczeg kötelezi magát utána ugrani a
Magnétának a csillagos égbe. Ezt megtette.</p>
<p>– És azután!…</p>
<p>– És azután elragadni az alme-övet. No arra úgy hiszem teljes
jogot ád neki az osztrák büntetőtörvény, mely szól a Noth-Civilehe
szabadalmazott gonosztettéről.</p>
<p>Mindenki elhitte Iván herczegnek, hogy Magnéta azonos
<span class="pagenum"><a name="Page_47" id=
"Page_47">-47-</a></span> Kornblue Reginetta menyasszonynyal. A
polgármesteri helyettes és a két tanu, a ki tudta a valóságot, nem
volt hivatalos erre a lakomára.</p>
<p>– No de elébb látni akarjuk azt az alme-övet! rikácsolt
Ben-Szaid effendi, az alexandriai regalebérlő. Ide kell azt hozni,
ehez az asztalhoz. Összetépve szabály szerint, a hogy Cirkassiában
szokás. A csecsenczeknél is be szokták mutatni a nászvendégeknek a
menyasszony összetépett övét.</p>
<p>– És abból mindenikünknek kell kapni egy szalagot! pretendálta
Papyropulos herczeg, a ki azzal dicsekszik, hogy ő kiterjedt
pirateriát űz az Archipelagosban, a hol az épen olyan tisztességes
keresetmód, mint nálunk a börze.</p>
<p>– Herczeg Iváné az, a mi a markába szakadt a pántlikából!
kiabált Don Baccador, a ki sejtetni engedi, hogy ő egy spanyol
trónpretendensnek az alteregoja.</p>
<p>Ilyenformán az egész internationalis bonvivant zsinat
megállapodott abban, hogy a mai nap tönkrement alme-öv roncsain
igaz kannibáli passióval osztozni fognak.</p>
<p>Arról természetesen szó sincs többé, hogy a Magnéta folytassa
productióit.</p>
<p>Ezer és egy ok szól ellene.</p>
<p>Először is Iván herczeg rangja nem engedi meg, hogy a hitvese
még ilyenféle látványosságok közlönye maradjon. Ez affront volna a
családi méltóság ellen.</p>
<p>Másodszor bizonyosra vehető, hogy most már a hitfelekezetében
leleplezett Magnéta ellen az antisemiták okvetlenül spectakulumot
fognak inscenálni.</p>
<p>Az ezeregyedik okot nem lehet már hallani a nagy
kaczagástól.</p>
<p>A Magnéta nem is repülhet már az ég felé. Hiszen…</p>
<p>Stb.</p>
<hr class="tb" />
<p>Annál nagyobb volt aztán az asztaltársaság elbámulása, mikor a
menyegző utáni reggelen újra megjelentek az <span class=
"pagenum"><a name="Page_48" id="Page_48">-48-</a></span>
utcza-sarkokon a repülő tündéres plakátok: «Magnéta újból
fölrepülése.»</p>
<p>És pedig ugyanazzal a repkedő szalagos alme-övvel.</p>
<p>Ez absurdum! sőt paradox!</p>
<p>S ezen előadáson olyan hideg arczot mutatott a Magnéta, mint egy
halott. A világítás is olyan volt, hogy folyton zöld színt játszott
az alakja.</p>
<p>– Ah! Ez bizonyosan a lelke, élczelt monsieur Flagellán, a
franczia, a ki állítólag tizenkét elsőrendű lapnak a levelezője. –
Az a bizonyos lélek, a kit Iván herczeg fogadásszerűleg kiszívott s
aztán idefujt közénk.</p>
<p>Az antisemiták azonban megemberelték magukat s nem csináltak
semmi randalirozást. Legfeljebb egy kicsit pisszegtek, ha egy
habitüé tapsolni próbált.</p>
<p>Az éjféli vacsoránál disgustálva jött össze a nobel
társaság.</p>
<p>Kondoleálni kezdtek Prokopin úrnak, hogy nem vesztette el a
félmillió rubelét…</p>
<p>– No csak várjanak önök holnapig! Majd holnap lesz, a mi
lesz!</p>
<h2>XI.</h2>
<p>Oh, azért a Magnéta-társaság tagjai is megünnepelték ám azt az
örvendetes családi eseményt, hogy egy nőtagja a szövetkezetüknek a
házasság szent… (Hohó! Nem szent, csak törvényes) igáját
fölvette.</p>
<p>Belőlük is szép asztaltársaság telt ki.</p>
<p>Az asztal itt is gömbölyű volt, hogy senki se legyen elnök. Itt
tökéletes a demokratia; a gépész, a segéd, az impresario, a komorna
mind egyenrangú. A Magnétával is egyenrangú. Övé az egész bűvös
készülék, a jövedelem, a palota; de egymás között épen csak olyan
komédiáspajtás, mint a többi. Lehet miattuk Iván igazi herczeg, az
őket nem feszélyezi. Per tu lesznek vele. A társaság hölgy tagjai
is művésznők, övék a zene és dal, a mi a bűvelőadást emeli.
<span class="pagenum"><a name="Page_49" id=
"Page_49">-49-</a></span></p>
<p>A férfiak az asztalnál udvariasak a hölgyek iránt; a mogyorót a
saját fogukkal törik a szomszédnőik számára; de azért a czipőikből
még sem iszszák a bort, mint a lengyelek. Ők inkább oroszok.
Csizmából isznak. (Nonono! Csak nem kell megharagudni! Bizonyos
fővárosban «stibli»-nek híják a nagy tériméjű poharat.)</p>
<p>A boldog menyasszonynak a társaság minden tagja kedveskedik
valami nászajándékkal. Ki ezüst, ki arany csecsebecsével szolgál. –
Legbámulatraméltóbb a vőlegény ajándéka. Ez egy abissziniai fetish,
a mit egyenesen a dahomeyi szultán nyakából vettek el, mikor
vesztett ütközet után főbelőtte magát.</p>
<p>– De hisz ez a fetish akkor átkozott rosszul védelmezi meg a
birtokosát.</p>
<p>– Sőt ellenkezőleg; ez bizonyít a csalhatatlansága mellett.
Theodor szultán tíz óra hosszat tette ki magát az angolok
gyorstüzelésének; egy golyó sem fogott rajta, úgy, hogy utoljára
magának kellett magát meglőni.</p>
<p>A Szamszonina, hálából az ajándékokért, azt produkálta, hogy
azokat a kemény, háromszegletű amerikai diókat ropogtatta föl a
fogaival (micsoda kapitális fogak lehettek!), a miket különben csak
fejszefokkal lehet feltörögetni s azoknak a székét dugdosta gyöngéd
gyügyögtetéssel Iván fogai közé. Igazán magasztos érzés, olyan
hitvestárssal birni, a ki az amerikai diót föl tudja törni a
fogával: «Egyél kutyuskám!» (Mikor az embert még «kutyuskám»-nak
hítták!)</p>
<p>Magnéta csak a lakoma végén jelent meg az ünneplő társaság
között. Neki a hivatása olyan szigorú diétát szabott elé, a mely
alól még kivételképen sem szabad magát kivonni.</p>
<p>Aztán még azt is kénytelen megtartani, hogy egy óráig az előadás
után, ugyanabban a selyemtrikóban sétáljon csendesen végig a
folyosón, nyitott ablakoknál, a míg teljesen lehűl a teste. Csak
azután lehet azt a selyemfoszlányt lehámozni róla. <span class=
"pagenum"><a name="Page_50" id="Page_50">-50-</a></span></p>
<p>Ennek végeztével a Magnéta egy szalmaszín selyemburnuszt öltött
magára s úgy jelent meg a lakomázók között.</p>
<p>Gracieus mosolylyal üdvözlé legelébb is a boldog vőlegényt,
kezét nyujtva neki. Azt a kezet persze jobb szerette volna Iván más
constellatiók között.</p>
<p>– Önnek meg kell bocsátani, édes Iván, hogy kedvesét néhány
pillanatra elrablom öntől; de ettől a selyemburoktól nem tud más
megszabadítani, mint az én Ninám.</p>
<p>S azzal a burnuszát kétfelé nyitva megmutatta, hogy az a selyem
szövöttes még mindig rajta van.</p>
<p>Iván olyasmit mondhatott, hogy irigyli a kedvesétől ezt a
szolgálatot.</p>
<p>Magnéta aztán egy pohár pezsgőből mégis csak szürcsölt valami
keveset a boldog pár szerencsés gyarapodására.</p>
<p>E közben észrevette a Szamszonina nyakán függő medaillont.</p>
<p>– Ah! Ezt bizonyosan ő tőle kaptad? A kedvesedtől?</p>
<p>– Igen. Ez egy abissziniai fetish.</p>
<p>– Tudom. Ismerem. Theodorosz királyé volt. Ez a viselőjének a
testét megőrzi fegyver sebétől, vadállat, kigyó harapásától,
ragályos döbröcztől. – Lám, milyen szép találkozása a szerető
figyelemnek. Én is egy ilyen talizmánt hoztam neked nászajándékba.
Ez meg az Athoszhegyi orosz patriarka ajándéka. Ha az az egyik a
testi bajokat űzi tőled távol, ez a másik meg a lelki fájdalmaktól
tart mentesen; bánatot, csalódást, keserűséget elűz. A lapján
gyémántokból kirakva a «Gondviselés szeme».</p>
<p>Bámulattal, irigykedve nézték a többiek ezt az ajándékot.</p>
<p>– Huh! Huh! szítta a fogát az impresarió. Ez megint egy pár ezer
forintnyi kontó az ékszerésznél.</p>
<p>– De nézd csak! Mondá Magnéta; milyen csodálatos véletlen! Ez a
néger fetish épen beléillik az orosz talizmánba, mintha csak ennek
az etuijeül készült volna. Ez <span class="pagenum"><a name=
"Page_51" id="Page_51">-51-</a></span> derék lesz! A fetisht
belezárni a talizmánba: így ni! Most azután együtt viselheted mind
a kettőt: a test és a lélek védelmezőjét. Kettős emlék Ivánra és
Magnétára.</p>
<p>S azzal rázárta a saját maga által hozott medaillont az Iván
által ajándékozottra.</p>
<p>(Most csináljatok már fényképet a moment-dolgozó
masinátokkal!)</p>
<p>Szamszonina baziliszkus szemeket vetett Ivánra, meg az asztalon
fölhalmozott ajándékokra. A félmillió rubel fucscs!</p>
<p>– Hát ezekért a czukorpikszisekért, meg ezekért a medaillonokért
cseréltem én föl a függetlenségemet? S vettem magamnak egy
négybalkezű orángutángot?</p>
<p>Lett volna kedve megropogtatni mind valamennyit, mint azt az
amerikai diót!</p>
<p>A Magnéta nem engedi magát meglepetni semmiképen.</p>
<hr class="tb" />
<p>A Magnétának bizonyosan vannak telefon-huzalai a komorna
szobájában is.</p>
<h2>XII.</h2>
<p>A másnap esti találkozónál Iván úr olyan pofával került Prokopin
úr elé, a minőről azt szoktuk mondani, hogy folyik az orra
vére.</p>
<p>– Nos, uram! Mit hozott ön?</p>
<p>– Visszahoztam önnek a checkjét. Elvesztettem a fogadást.
Megadom magamat. Pulverizálva vagyok.</p>
<p>– Hogyan a hét ördögbe? Hát nem vette ön el Kornblue
Reginettát?</p>
<p>– Bár ne vettem volna! Az az ördögség, hogy Kornblue Reginetta
nem a Magnétával azonos tündér, hanem egy másik tündérrel, a kinek
művészneve a «Szamszonina.»</p>
<p>– Huh barátom! Azt én láttam, mikor öt férfit vállalt
<span class="pagenum"><a name="Page_52" id=
"Page_52">-52-</a></span> magára, kettőt a tenyerén, kettőt a
vállán, egyet a fején. S ez most az ön boldogítója?</p>
<p>– De kicsi hija, hogy önt nem tette túlboldoggá. Elmondok
mindent őszintén, mint egy tolvajságon ért betörő. A Magnéta
határozottan visszautasította önnek a félmillióját, ráadásul az én
herczegi koronámmal. Én aztán azt gondoltam ki, hogy beállok hozzá
komornyiknak, elveszem a Szamszoninát s vele egyetértve, önt
megkopasztjuk, mint egy hízott ludat. A mit ön kiván, az a Magnéta
istennői képmása, meg az én feleségem hitvesi szobájának a kulcsa.
A képet én is úgy gondoltam megszerezni, a hogy ön. Egy oly
furfangos, nyakban hordható moment fotografgéppel, a mit nem én,
hanem a Szamszonina manipulálhat. Ön nem tudhatja, hogy melyikünk
részesült abban a szerencsében, a miért Actaeon szarvassá
változott. A kulcsot aztán megkapta volna ön s úgy hiszem, hogy nem
panaszkodhatott volna, hogy meg van rövidítve. De hát ez az egész
kabala csúfot vallott ennek a tündérnek a ravaszságán. Ő meg egy
még nagyobb medaillont ajándékozott a Szamszoninának, a mibe a
fényképező készüléket be lehet zárni s ezzel lehetetlenné van téve
a profanáló merénylet. A ki azt megpróbálja, azt megöli! Mérgezett
tőrt visel a jarrettierjében, mérgezett nyilat a hajában, sőt még a
gyűrűjében is van egy fulánk, mely egy nyomásra előpattan s egy
karczolással megöli magát Herkulest.</p>
<p>– Huh! Micsoda veszedelmek között forogtam én most.</p>
<p>– Áldja a patrónusát, hogy kiszabadult belőlük. De én ugyan
benne maradtam. Csak tudnám, hogy hogyan szökjem el?</p>
<p>– Megálljon csak barátom. Ne szökjék sehova. Ön azt mondja, hogy
hivatalt vállalt a Magnétánál.</p>
<p>– Igen. Komornyik lettem.</p>
<p>– Mondjuk, hogy «major domus». Hát legyen önnek dupla hivatala.
Én visszaadom önnek az elvesztett ötezer rubelét. Ne restelje
elfogadni. A ki a parit tette, az Iván <span class=
"pagenum"><a name="Page_53" id="Page_53">-53-</a></span> herczeg
volt; az már nincs; a ki elfogadja a vesztett tételt, az Dramoletti
Giambattista. Nem ismerik egymást. Ön engem hűségesen értesíteni
fog, a mi a Magnéta körül történik. Lehetetlen, hogy egyszer ne
támadjon egy olyan ember, a ki azt a méregfulánkos gyűrűt
leimádkozza a kezéről; akkor aztán majd meg tudom venni attól a
szerencsés embertől – no azt a gyűrűt. Kezet rá! Itt van egy ötezer
rubeles check. Nem szükség a hotelier kasszájához fordulni a
letéteményeért.</p>
<p>Ivánnak hálaköny ragyogott a szemében. Szolga volt már!</p>
<p>– No hát, hogy megháláljam önnek a barátságát, most elárulok
önnek egy titkot, a mit előttem a Magnéta művészi fölhevülésében
gondatlanul elejtett. Mikor mindenképen kapacitáltam, hogy ilyen
ascetai életet mégis örök időkig folytatni nem lehet, azt felelte:
«igen is, vannak nekem is ábrándjaim. Ideálom tudna lenni egy
hasonlóan hirhedett bűvész, mint én vagyok, a kinek a bűvészete
épen oly kitalálhatatlan, mint az enyim. Nem törődném annál sem a
szent sacramentummal, sem a polgári szerződéssel. Azt tudnám úgy
szeretni, a hogy két örjöngő daemon szeret. Az által, hogy a
bűvészetünk titkait kölcsönösen egymás kezébe tennők le, erősebben
volnánk egymáshoz csatolva, mint minden törvények és kánonok által,
mert a ki a másikat elárulja, az azt semmivé tette, de aztán magát
is, mert a boszú nyomban következik». Ezt mondta a Magnéta, a mikor
engem elutasított.</p>
<p>Prokopin úr egyet ütött a tenyerébe, egyet füttyentett s egy
fittyet vetett a levegőbe.</p>
<p>– Topp! Megvan! Ez a titok sokat ér. Hallja ön. Giambattista
Iván úr, én megduplázom önnek a jutalmát. Ezért, a mit most
elmondott. Csak menjen vissza a feleségéhez. Vigyen neki pénzt. Az
ki fogja engesztelni. Iparkodjék kedvében járni tündérasszonyának.
Majd nem sokára új munkánk kezdődik. Abban kezemre járhat.</p>
<hr class="tb" />
<p>Iván egészen beletalálta már magát a lakájszerepbe. <span class=
"pagenum"><a name="Page_54" id="Page_54">-54-</a></span> Urasszonya
titkait eladni… vesztett fogadási tételt ajándékul elvenni… olyan
ellágyulások, a mikért a kaszinóból kiballotálják az embert.</p>
<p>Mi is letörüljük a nevét a tábláról. Ebből nem lesz többet
regényhős.</p>
<p>Majd mikor szükségünk lesz rá, csöngetünk neki.</p>
<h2>XIII.</h2>
<p>Ugyanez időben egy másik szenzácziós látványosság járta végig a
kerek világ fővárosait: a Borodinszky testvérek szinpada.</p>
<p>A látványosság czíme volt: «A beszélő levágott fő».</p>
<p>Egy élő embernek, ott a közönség szeme láttára levágják a fejét;
a levágott fő aztán tovább beszél; végre megint hozzáragasztják a
törzséhez. De ezt mind oly közvetlen közelből, hogy az első sor
zártszékből a nézők a kezeiket nyujthatják a szereplőknek.</p>
<p>A míg a Magnéta mutatványai ideálisan érzékingerlők voltak,
addig a Borodinszkyak produkcziója a borzadalmas utáni vágyat
elégíté ki tökéletesen. Egy kivégzési komédia.</p>
<p>Kitalálhatatlan titok volt az egyik, mint a másik.</p>
<p>Annyi gondja volt egymásra a kétféle bűvésztársaságnak (mert a
Magnétáé is társaság volt), hogy soha ugyanabban a városban
egyidejűleg föl nem ütötték a szinpadukat. Ha a Magnéta Párisban
szerepelt, a Borodinszkyak átmentek az ellenlábasokhoz Amerikába;
ha az egyik Londonban, a másik Ispahánban mutogatta magát. Nem
rontották egymásnak az üzletét. Tartották azt a művészregulát, hogy
nem kell a közönség figyelmét megosztani. Kiváltképen két ilyen
ellentétes hatású izgalmassággal. És most mégis megtették azt a
Borodinszkyak, hogy utána jöttek a Magnétának s ugyanazokon a
napokon, azokban az órákban tartották az előadásaikat, a mikor a
Magnéta. <span class="pagenum"><a name="Page_55" id=
"Page_55">-55-</a></span></p>
<p>Ez valóságos provokáczió volt.</p>
<p>A Borodinszky szinpad egy csalitot ábrázolt, melynek közepén egy
vastag kidűlt fa hever. A háttér bokros része gömbölyű nyílást
mutat, melyen át a felhős ég látszik.</p>
<p>Két ellenkező irányból jönnek a Borodinszky testvérek, nem a
maguk emberi formájában, hanem bohóczoknak álczázva; arczuk
vastagon bemázolva fehérre, pirosra, a szájuk röhögő karélyra
festve; az egyiknek két üstöke van, lángvörös, a két halántéka
mellett, a másiknak fekete boncsokok diszítik a síma koponyáját, de
hármasával: a középső a feje bubján. Fejhez erősített plasztron
lehet. Azonkívül iromba ránczok az arczon és homlokon, a mik minden
indulatkifejezést megakadályoznak, kiegészítve ferde
szemöldökkel.</p>
<p>Azon a rikácsoló, csukladozó hamis hangon beszélnek egymással, a
mi a clownok ismert dialektusa, keverve francziát, németet, angolt
és szlávot szép harmoniában, de annál nagyobb elmésséggel.</p>
<p>– Hol jársz öcsém?</p>
<p>– Az erdőben.</p>
<p>– Hol az erdő?</p>
<p>– Itt van ni.</p>
<p>– Nem látom a fáktól.</p>
<p>– Hát te hol jársz?</p>
<p>– A csillagok közt.</p>
<p>– Hol vannak a csillagok? Nem látom.</p>
<p>Erre a bátya pofon üti az öccsöt, hogy csak úgy csattan a
plastron.</p>
<p>– Most már látod?</p>
<p>Az öccsnek a neve Fedor, a bátyáé Demeter.</p>
<p>Vadászni járt az egyik, annak a fegyvere volt egy furulya, a
másik halászott, annak a szerszáma volt egy csörgősipka.</p>
<p>– Mit lőttél bátya?</p>
<p>– Én egy nyulat. Hát te öccs mit fogtál?</p>
<p>– Én egy angolnát. <span class="pagenum"><a name="Page_56" id=
"Page_56">-56-</a></span></p>
<p>Azzal a bő bugyogójuk zsebéből kihuzgálják a prédát.</p>
<p>– Hisz ez macska; hosszú a farka.</p>
<p>– Ez meg nem hal, hanem kalbász.</p>
<p>Erre egymás fejéhez verik a zsákmányt s a macskából sült kappan
lesz, a kalbászból pedig angolna.</p>
<p>Ezen aztán kibékülnek, összecsókolóznak.</p>
<p>Leülnek lakomázni; a vendégség egy percz alatt eltünik az
asztalról.</p>
<p>Asztalnak vették a ledűlt fatörzset. Az bizonyosan odvas fa,
elnyelte a lakomát. Másként csinálják a dolgot. Fölülnek a
faderékra.</p>
<p>A bátyának van egy varázsabrosza, a mit tündérnőtől kapott. Azt
fölteríti a fatörzsre s egyszerre ott terem az abroszon egy
aranytál, megrakva drága sültekkel. Jóllaknak. Mindent
fölfalnak.</p>
<p>Most már inni is kellene.</p>
<p>Az öccsnek van egy csodafurója, a mivel megfurja az odvas fa
törzsét s abból egyszerre habzó borsugár lövell elő, csak a
sipkájukat kell alátartani s ihatnak végtelenül.</p>
<p>S akkor aztán jó kedvük lesz s dalolnak egy nótát.</p>
<p>A nótának az a tartalma, hogy ki a legszebb hölgy a világon?</p>
<p>Demeternek is vannak imádottjai, Fedornak is.</p>
<p>A disputa közben mind a kettő előhúzza a bő bugyogóból a laterna
magicát s odafordítja a háttér felhős ege felé, a hol a bokrok
kerek nyílást hagytak s arra egymásután ugrik elő a sötétség
homályából egy hirhedett szépség fényvetített képe. A szakértő
közönség előtt ismeretes szépségek. Kitalálják a neveiket.</p>
<p>«Ez a Rigolboche!»</p>
<p>Tovább!</p>
<p>«Itt a Cora Pearl.»</p>
<p>Sipirc!</p>
<p>«Az Otero.»</p>
<p>Odább!</p>
<p>«A Martens.» <span class="pagenum"><a name="Page_57" id=
"Page_57">-57-</a></span></p>
<p>Cseréld!</p>
<p>«A mouche’ d’or.»</p>
<p>Aho!</p>
<p>«A Leona Dare.»</p>
<p>Avanti!</p>
<p>«Itt a Pignatelli.»</p>
<p>Addio!</p>
<p>Egyiken sem tudnak megegyezni.</p>
<p>Most egyszerre nagy világosság támad s abból kiemelkedik a
földglóbuson lebegve – a Magnéta. Az alme-övvel.</p>
<p>Az uralkodó planéta megjelenése általános zsibongást idéz elő a
nézőseregben.</p>
<p>Fedor és Demeter fölugrálnak a helyeikből.</p>
<p>Szerelmet vallanak a tündérnőnek. Egymás fejére ugrálnak, hogy
közelebb férjenek hozzá. Összevesznek rajta, hogy kié legyen?
Döntsön a kártya.</p>
<p>Hogy érthetőbbé tegyék magukat, csehül beszélnek.</p>
<p>«Cso sze máme hráti?» (Mit játszunk?)</p>
<p>«Tártlu.»</p>
<p>«Kdo wywolawa?» (Ki hív ki?)</p>
<p>«Zsalud jeszt trumf.» (Makk az adutt.)</p>
<p>Hínak, ütnek, csalnak. Végre Demeter nagy diadallal kiált
föl:</p>
<p>«Já wyhrál hru». (Megnyertem a játékot.)</p>
<p>Fedor pedig keservesen nyöszörög:</p>
<p>«Já szem prohrul hru». (Elvesztettem.)</p>
<p>A közönség duzzog, morog a cseh idioma hallatára; de a kik értik
e szép hangzatos nyelvet, megmagyarázzák a szomszédjaiknak, hogy
nagy tételben megy a játék. A játszók a fejüket tették föl egymás
ellenében; a nyerőnek joga van a vesztőnek a fejét levágni. Akad
kedélyes bámuló, a ki elégülten kiált föl:</p>
<p>«Also mit einem Jungčechen weniger». (No hát egy ifju-csehhel
kevesebb.)</p>
<p>Most következik azután a borzalom tragédiája. <span class=
"pagenum"><a name="Page_58" id="Page_58">-58-</a></span></p>
<p>Az eddigi mind csak czirkuszi mókázás volt a selejtes
fajtából.</p>
<p>Fedor megadja magát, végig fekszik hanyatt a fatörzsön, két
kezét összeteszi a mellén, azokat Demeter egy zsinórral
összekötözi.</p>
<p>Azután a bátya szónoklatot tart a közönséghez, melyben érthetővé
teszi, hogy miután urak között az a szokás, hogy a
kártyaadósságokat meg kell fizetni, ők pedig a fejüket tették föl a
kártyára, ezuttal ő levén a nyertes, itt most mindjárt le fogja
vágni Fedornak a fejét. Nehogy azonban a közönség gyöngébb szívű
része a vér láttára ájuldozásba jőjjön, egy kendőt vet az áldozat
fejére.</p>
<p>Minden néző detektivvé lesz. Lesi vizsga szemmel, hogy a
kendővel letakart fej körvonalai nem változnak-e?</p>
<p>Semmi mozdulatot nem vesznek észre.</p>
<p>«Imádkoztál-e már, Fedor?»</p>
<p>«Ámen», felel a letakart fej. Látszik a fölnyitott száj
mozdulata a kendő alatt.</p>
<p>Ekkor Demeter kihuzza az oldalán függő pallosát.</p>
<p>A bohóczoknak fakardjuk szokott lenni; Demeternek igazi pallosa
van s hogy az milyen jól ki van fenve, bebizonyítja a közönség
előtt azzal, hogy egy ludtollnak a pihéjét lenyesi vele.</p>
<p>Akkor aztán hozzá kezd az operatióhoz.</p>
<p>A balkezével a kendő alá nyúl, a jobbját tilózásra irányozva
utána dugja. (Tulnan áll, hogy a nézők minden mozdulatot
láthassanak.) Azzal egy nyisszantás, egy roppantás: – a műtét végre
van hajtva.</p>
<p>Ekkor a kendőt a pallossal félrehárítja s balkezével kihuzza
alóla üstökénél markolva Fedornak a levágott fejét.</p>
<p>– Ime itt van!</p>
<p>A levágott fő rémségesen forgatja a szemeit, eltátott szájában
lüktető mozdulattal jár a nyelve, tátongó sebéből még csepeg a
vér.</p>
<p>A lenyakazott test pedig ott fekszik a fatörzsön; még vonaglik;
elvágott nyaka vért hullat; végül megmerevül; <span class=
"pagenum"><a name="Page_59" id="Page_59">-59-</a></span> melle nem
liheg. (Hiszen nincs szája, a min keresztül lélekzetet vegyen.) A
jelenlevő orvosok ugyan azt allegálják, hogy a fejlevágás miatt
ugyan bátran vehetne lélekzetet, hisz ez ugyanaz, a mi a
tracheotomia.</p>
<p>Demeter odahelyezi a levágott fejet az arany tálra, a melyről az
imént lakomáztak; a tál a fatörzsön van; Demeter kendőt húz ki a
zsebéből s azt a levágott főre takarja.</p>
<p>– Ez nagy munka volt! Erre inni kell egyet.</p>
<p>Kihúz a zsebéből egy kristály poharat, megfurja a fa oldalát, a
poharat alája tartja. Most már piros bor szökell ki a furt lyukból.
A fának is vérezni kell.</p>
<p>A poharat a szép Magnétára köszönti. «Zdravtvujtye
szudarinya!»</p>
<p>S erre a vetített kép durczásan hátat fordít.</p>
<p>No ennek mindenki tudja a magyarázatát, a ki iskolába járt;
optikai játék; egy mozgásban levő alak többféle helyzetű ábráinak
körben forgatása azt a csalódást idézi elő, mintha a kép mozogna.
(Az is talány, hogy miután most Fedor is, Demeter is mással van
elfoglalva, ki az, a ki a camera obscurával Magnéta képét
mozgatja?)</p>
<p>A közönség naiv részének ez tetszik; tapsolnak, nevetnek.</p>
<p>De egyszerre vége lesz a nevetésnek, mikor a kendő alól hangok
hallatszanak. A levágott fő megszólal:</p>
<p>«Demeter!»</p>
<p>A kókler összerezzen; odasettenkedik, leveszi a kendőt a
főről.</p>
<p>Ott áll az az aranytálon, félnyaka összezsugorodott széleivel.
Szemeit forgatja, nyelvét öltögeti.</p>
<p>«Demeter bátya!» ismétli hangosan.</p>
<p>«Mi kell Fedor öccs? Ihatnál? Kell egy pohár bor?»</p>
<p>«Az én vérem az!» hörgi rémesen a fő.</p>
<p>«Nye boj sza!» Hiszen ez egri bikavér, nem szamárvér.
Igyál!»</p>
<p>«Hiszen nincsen torkom.» <span class="pagenum"><a name="Page_60"
id="Page_60">-60-</a></span></p>
<p>«Igazság! Hiszen nincsen torka szegénynek! De talán egy szivart
el tudsz szívni?»</p>
<p>Azzal Demeter rágyujt egy bokkra s mikor maga kettőt-hármat
szítt belőle, oda dugja azt a levágott fő nyitott szájába.</p>
<p>És Fedor feje elkezd pöfékelni.</p>
<p>Az aztán az idegcsiklandó látvány, mikor az a tálrafektetett fej
orrán, száján keresztül fujja a füstöt s közben mondogatja: «pompás
bokk! pompás bokk!» A szivart hol föl, hol le billegeti, a
nyelvével a szája szögletébe tolja; aztán az összecsücsörített
szájával karikákat fuj maga elé.</p>
<p>A nézők borzadoznak; az asszonyok eltakarják szemeiket.</p>
<p>Maga a bűvész is meg van rémülve.</p>
<p>– Add vissza a szivart! Ide a bokkomat.</p>
<p>S ki akarja venni az égő szivart a levágott fő szájából, de ez
úgy megfogta azt összeszorított fogaival, hogy nem veheti el
tőle.</p>
<p>Ekkor aztán az iszonyat mozdulatával veti a kendőt a szivarozó
főre.</p>
<p>– Jaj, ne haragudj rám, Fedor! Inkább visszaadom a fejedet, csak
add vissza a bokkomat.</p>
<p>S aztán megint lerántva a kendőt a főről, fölemeli ezt üstökénél
fogva az aranytálról; a levágott fő egyre fujja a füstöt orrán,
száján keresztül, szemeit forgatja rémségesen. Demeter nem birja
ezt nézni; keze lába reszket, térdei összeverődnek; rádobja a
kendőt a balkezében tartott főre s odaviszi azt a lenyakalt
törzshöz; odailleszti a nyakához, a pallossal elvágja a kezére
hurkolt zsinórt; arra Fedor egyszerre talpra ugrik, megtapogatja a
fejét: helyén van, a szivar még füstöl a szájában.</p>
<p>«No hát itt van a bokkod!» <span class="pagenum"><a name=
"Page_61" id="Page_61">-61-</a></span></p>
<h2>XIV.</h2>
<p>Vacsorálni a Borodinszkyak is a Magnéta-trattoriába mentek.</p>
<p>Finom két gavallér volt. Eleven, vidám kedélyű fess legények.
Simára borotvált arczuk annyira hasonlított egymáshoz, hogy csak a
szemeikről lehetett őket megkülönböztetni; Demeternek dióbarna
szeme volt, Fedornak aczélkék. Az orosz typus simára borotválva
rendkívül érdekes. Akkor egész meztelenül mutatja hódításra vágyó
jellegét.</p>
<p>Francziául épen olyan tisztán beszéltek, mint németül.</p>
<p>Az első megjelenésükkel megnyerték a habituéket, a kik hűtelenek
lettek Magnétához.</p>
<p>Ezen az estén a Magnéta szinházában az első padsor üresen
maradt. Ki voltak véve a zártszékek, de hiányzottak az exaltált
nézők, a convulsionairek, azok mind a Borodinszky-szinházhoz
pártoltak.</p>
<p>Természetes, hogy a két művész a vacsoránál a kerek asztal
vendége volt. Jobbról-balról Prokopin úr mellett ültek. Ritter von
Sonnenfegerrel németül, monsieur Flagellánnal francziául csevegtek.
Prokopin úrral pedig oroszul. Az orosz nyelv nagyon imponál,
erőteljes hangzatú.</p>
<p>Prokopin úr egészen elemében volt, hogy hazája nyelvén
beszélhetett jobbra és balra. A társaság többi tagjai semmit sem
értettek belőle. Csak az ütötte meg a füleket, hogy a «Magnéta» név
többször lett kiejtve. S utána mind a három férfi nevetett; Fedor
egész discrét módon, szája szélét ujja hegyével törülgetve, Demeter
ellenben provocáló arczkifejezéssel, míg Prokopin úr teljes
hahotára szalajtotta a száját, hogy valamennyi arany plombát
(magyarul «arany»-ólmot) meg lehetett látni a fogtartó
barlangjában. <span class="pagenum"><a name="Page_62" id=
"Page_62">-62-</a></span></p>
<p>Szegény Magnéta!</p>
<p>Mit fog tehetni?</p>
<p>Összepakolja a szemfényvesztő czók-mókját s meg sem áll
Konstantinápolyig.</p>
<p>A versenyt nem állhatja ki a levágott beszélő fejjel.</p>
<p>Az új megbuktatja a régit.</p>
<p>Épen úgy, mint az irodalomban.</p>
<p>Az idealismust megbuktatja a realismus, a bűbájost a
borzadalmas.</p>
<p>Aztán mikor mellesleg maga a Magnéta is odavonatik a borzalom
jelenetei közé; mint díszítmény, mint staffage.</p>
<p>Hahaha!</p>
<p>Holnap már le fogják szállítani a Magnéta-szinházban a belépti
díjat ötven krajczárra.</p>
<p>– Uraim, ne beszéljünk a Magnétáról, szól Demeter. Tudják, mi
készek vagyunk a tündérnőért a fejünket is koczkára tenni. Ezt a
poharat a bájos Magnéta egészségére.</p>
<p>Igy tesz az igazi gavallér. Áldomást iszik a versenytársára.
Porrá töri, megöli; de felköszönti.</p>
<hr class="tb" />
<p>Másnap délelőtt Iván egy látogatójegyet prezentált Magnétának.
Magnéta elvette a jegyet az ezüst tálczáról s mérgesen dobbantott a
lábával.</p>
<p>– Ledobjam a lépcsőn? dörmögé Iván.</p>
<p>– Bocsássa be.</p>
<p>Demeter volt a látogató.</p>
<p>Elegáns látogatókosztümben. Gomblyukában piros szekfű. Kalapját
oldalához fogva mély bókot vágott Magnéta előtt.</p>
<p>Magnéta összefont karokkal fogadta. Ez a legelutasítóbb
pose.</p>
<p>– Mit akartok itten ti? sietett kérdezni, mielőtt a látogató
üdvözletét elrebeghette.</p>
<p>– Istennőm!</p>
<p>– Miért jöttél ide? <span class="pagenum"><a name="Page_63" id=
"Page_63">-63-</a></span></p>
<p>Válasz helyett Demeter a kalapjából kihúzott egy
gárdénia-bukétot s odakinálta Magnétának. Ez volt a tündérnő
választott virága.</p>
<p>Arra mégis csak szét kellett bontani a karjait, hogy átvegye a
csokrot.</p>
<p>– Hadizenet?</p>
<p>– Az.</p>
<p>– Hát jól van. Én nem félek tőled.</p>
<p>Azzal leszakítva egy gardéniabimbót, odahajítá Demeter
arczába.</p>
<p>– Hát ülj le, szamár!</p>
<p>Helyet mutatott neki egy karszékben; maga leült a kerevetre.</p>
<p>– Verekedni jöttél velem? Nem félek tőled. Utoljára mégis csak
én kerülök fölül.</p>
<p>– Azt akarom.</p>
<p>– Megbolondultál?</p>
<p>– Meg. Azért jöttem ide, hogy elvegyelek.</p>
<p>– Mit adsz értem?</p>
<p>– Magamat.</p>
<p>– Hahaha! Mit csináljak én te belőled?</p>
<p>– Férjet.</p>
<p>– Ehez az egyhez nem értek.</p>
<p>– Ezt az egyet kell megtanulnod.</p>
<p>– A kik tanítani akartak, mind kidobtam az ajtón.</p>
<p>– Mert nem találtál hozzád illő társra. Királyleány nem mehet
máshoz, mint királyfihoz. Te nem lehetsz felesége másnak, mint egy
bűvésznek. Veled csak én vagyok egyenrangú. Mink is
Reichsunmittelbar fejedelmek vagyunk. Uralkodunk az egész világon.
Jövedelmem fölér a tieddel.</p>
<p>– Átadod nekem a bűvészeted titkát?</p>
<p>– Azt nem. Mert az az én birodalmam. A titkom teszi adófizetővé
a közönséget. De neked adom a hűségemet, szerelmemet, vagyonomat.
Én sem akarom a te titkodat kitanulni. Regnálj te azzal a magad
birodalmában. Igy <span class="pagenum"><a name="Page_64" id=
"Page_64">-64-</a></span> ketten kétfelől osztozunk a dicsőségben
és gazdagságban s mindenikünk tündérnek, varázslónak hiszi a
másikat. Illusio kell ahhoz, hogy valaki férj és feleség
legyen.</p>
<p>– Tehát azért jöttél ide, hogy feleségeddé akarsz tenni?</p>
<p>– Egyenesen azért.</p>
<p>– Igazi, valóságos feleségeddé?</p>
<p>– Mernék-e egyébre gondolni?</p>
<p>– Tudod, hogy én zsidó vagyok?</p>
<p>– Zsidó leány.</p>
<p>– Akarsz zsidóvá lenni miattam?</p>
<p>– Nye dáj Boh!</p>
<p>– Hát azt akarod, hogy én legyek oroszszá?</p>
<p>– Kereszténynyé. Az neked nem kerül áldozatba. Zsidó nőnek
kereszténynyé lenni.</p>
<p>– Nem! oroszszá; mert te az vagy s a magad szertartása szerint
akarsz templomi pompával áldásban részesülni. Hát én egyszer végig
néztem egy ilyen orosz templomi szertartást; szép az. Van benne sok
misticus varázs, csupa simbolisticus jelentőség. Meg kellett azt
előzni a zsidó menyasszony megkereszteltetésének. Az is szép
czeremonia. Az értelme is magasztos. Egy isteni lelkű férfialak
előtt térdre borulás, a kinek vallása a szeretet, a fölvilágosodás;
üdvözlése egy fenséges női alaknak, a ki képviseli a szenvedésekben
való megdicsőülést; aztán egy kancsó tiszta víznek a fejre
csorgatása. Jól mondád, hogy ez nem kerül áldozatba. De a minek ezt
a szertartást meg kell előzni, ez a rettenetes. Annak a
menyasszonynak, mielőtt a keresztséget felveendé, meg kellett
átkozni az elhagyott vallását, apái hitét, a szent frigyládát és a
thórát, a tizenkét drágakővel ékesített Urimot és Thummimot, a
kiben Jehova lelke lakik, megátkozni a prófétákat és a
patriarchákat: Mózest, Ábrahámot, Izsákot, Jákobot! Dávidot, a
zsoltárok énekesét, Salamont, az énekek éneke költőjét! megátkozni
a szent Sion hegyét és az örök Jerusoloimot! megátkozni az apák
ereklyéit s a bálványok közé, a Thammuzhoz, az érczkigyóhoz,
<span class="pagenum"><a name="Page_65" id=
"Page_65">-65-</a></span> az arany borjúhoz vetni! Oh az rettenetes
szertartás! S te azt mondod, hogy ez semmi áldozat? Hát neked csak
az fáj, a mi a bőrödet sérti? Eredj! Komédiás vagy! Keress magadnak
komédiásnőt. – Én Magnéta vagyok. – A mit a testemmel csinálok, az
szemfényvesztés; de a lelkem igazán tud az égben járni. Nem jöhetsz
utánam!</p>
<p>– Most már még őrültebben szeretlek. Most már a lelkedbe is
szerelmes vagyok! Imádlak! Bálványom vagy!</p>
<p>– Úgy? Tehát szerelmes vagy belém? Teszi-e azt szerelmes
vőlegény, hogy imádata bálványát szájtátó publicum előtt gúnyos
tréfa tárgyául mutogassa?</p>
<p>– Hát hiszen te magad is mutogatod magadat, ugyanazon poseban,
élő alakban.</p>
<p>– De én nimbusszal veszem magamat körül, ideális, költői
sceneria összhangjában; szinész létedre nem tudnád, mi a különbség
a tragœda és a histrió között! Te pedig egy sorban mutogatsz engem
a világszép leányokkal, kiket egy vőlegény sem választana
nyoszolyó-leánynak (Kranzjungfer!) a menyasszonya mellé. Ezt én
neked meg is tilthatnám, mint jogtalan visszaélést az én
tulajdonommal.</p>
<p>– Hiszen nem én mutogatom a képedet, hanem az öcsém Fedor.</p>
<p>– Hát te nem vagy egy egész ember, hanem csak egy emberpárnak a
fele? Hát az öcséd mutogatja a képemet, a ki megvette azt három
frankért, tehát az övé, tehet vele, a mi neki tetszik. Hallod-e
Borodinszky? Én szántam neked valamit ezért a tréfáért: csakugyan a
kezemet; egy pofont ezzel a kezemmel, mihelyt megkaphatlak; de most
már Fedorra kened a vétket; no hát küldd ide Fedort, majd annak
adom át, a mit a kezemben tartogatok.</p>
<p>Megnyálazta a tenyerét kifejező mimikával.</p>
<p>Demeter meghátrált. Egy szép hölgytől igért pofleves ellen nincs
más védelem, mint a megretirálás.</p>
<p>– Megállj! Kiáltá rá Magnéta, elállva az útját. Hát <span class=
"pagenum"><a name="Page_66" id="Page_66">-66-</a></span> beszéljünk
erről a dologról komolyan. Én elfogadom az okot, hogy miért jöttél
ugyanabba a városba a látványosságoddal, a hol én tartom a
mutatványaimat. Eddig egyetértés volt közöttünk, hogy kikerüljük
egymást. Feleségeddé akarsz tenni. Eddig még csak ellenségeddé
tettél. Azzal, hogy a mutatványodhoz az én alakomat rántod elő.
Erre te azt feleled, hogy hiszen én magam is ugyanazokban az
állásokban mutatom magamat, élő testben. Logika szerint tökéletes
igazad van. Hát én megszüntetem a Magnéta productiókat. Nem vagyok
többé Magnéta. Akkor aztán a te szinpadodon sem jelenek meg. Ez is
logika.</p>
<p>Demeter olyan görbe hátat csinált, mint egy kandur. Szabódni
kezdett.</p>
<p>– Nem! Már ezt ne tedd. Hisz azzal egy rengeteg jövedelemről
mondanál le. Ily áldozatot én te tőled nem kivánok.</p>
<p>– Nem kivánsz tőlem ily áldozatot? Maradhatok azután is a
Magnéta, ha a te asszonyod leszek; a földdelej ártatlan leánya; az
égbenjáró alak. Hallod-e, én valamit nem tudok, mert nem láttam; te
tudhatod. Szokás azokban az országokban, a miken te átbarangoltál,
hogy a férj és feleség egymást szeressék?</p>
<p>– Természetesen.</p>
<p>– Hát miután te úgy képzeled a mi köztünk létrejövendő
házasságot, hogy a mint a templomból kijöttünk, a hol az áldást
utánunk dobták: az egyikünk az egyik világvégére fusson, a másikunk
a másikra; mert ha egy városban kerülünk össze, tönkre teszszük
egymást; ugyan mi lesz az, a mit kettőnk között szerelemnek
hínak?</p>
<p>– Hiszen nem mindjárt…</p>
<p>– Ugy-e? Nem mindjárt! Csak a míg a rózsából csipkebogyó
lesz.</p>
<p>Magnétának lihegett a keble, a szemei kerekre fölnyilva
szikráztak veszedelmes tűzzel, rózsaszinű orrczimpái széttágultak,
fogsorai villogtak fölhuzott ajkai virágkelyhében. <span class=
"pagenum"><a name="Page_67" id="Page_67">-67-</a></span> Egyszerre
csak megkapta a két kezével Demeternek a torkát, mint egy nőstény
párducz.</p>
<p>– Te gazember! Azért akarsz nőül venni ugy-e, hogy aztán eladj
egy dúsgazdag Sardanapalnak. Eltakarodj, mert megfojtalak. Nem vagy
rá érdemes, hogy ezt a neked szánt pofont átadjam. Küldd ide az
öcsédet, majd annak átadom: az egész ember!</p>
<p>Azzal eltaszította magától a férfit.</p>
<p>Demeter rendbe hozta a nyakravalóját; megállt a Magnéta előtt
egyenesen, fölemelt fővel.</p>
<p>– Magnéta! szólt indulattól reszkető hangon, – én esküszöm
minden szentekre, hogy szeretlek; birni akarlak, s a ki el akar
tőlem venni, azt megölöm.</p>
<p>Azzal meghajtotta magát és eltávozott.</p>
<hr class="tb" />
<p>Többé nem mutogatták a levágott fő komédiája mellett a Magnéta
képét.</p>
<p>A Magnéta sem tartott több előadást; a szinpadát bezárták, a
képes reklámjait leszedték a hirdetmény-táblákról.</p>
<h2>XV.</h2>
<p>Ezentúl minden reggel küldött Demeter Magnétának egy
gardénia-csokrot.</p>
<p>Egy inas hozta, a kitől azt sajátkezűleg vette át Magnéta.</p>
<p>Mindannyiszor egy aranyat ajándékozott a bukéthozónak.</p>
<p>Az arany 1848-iki magyar érem volt. Nem pénz az már, hanem érem;
a ki kapja, megtartja emlékül. A magyar király álló képe van rajta,
koronázási díszben, magyar körirattal.</p>
<p>Az inas feltünően szép fiu volt. Világoskék frakkot viselt,
ezüst gombokkal; a gombokon egy kétfejű kigyó volt; bizonyosan a
Borodinszkyak nemesi czímere.</p>
<p>Az inas, mikor a bukétot átadta s az ajándékot elfogadta,
<span class="pagenum"><a name="Page_68" id=
"Page_68">-68-</a></span> meghajtá a féltérdét Magnéta előtt, jobb
kezét a hölgy lábaihoz hajtá le, baljával pedig a kapott aranyat
ajkaihoz szorítá.</p>
<p>«Blahodarju szudarinya.»</p>
<p>Nem blagodarjut mondott, hanem blahodarjut.</p>
<p>Magnétának is megakadt a szeme a csinos legénykén.</p>
<p>– Mi a neved, fiacskám?</p>
<p>– Alexej. Szolgálatodra, szudarinya.</p>
<p>– Talán te is jongleur vagy?</p>
<p>Válasz helyett a fiu hátat fordított Magnétának; de a feje azért
arczczal fordulva maradt, úgy bólintott rá. Ennek a feje
előre-hátra forgatható, mint a nyaktekercs madárnak.</p>
<p>Ettől fogva nem adott aranyat az inasnak Magnéta, hanem egy
kézszorítást. Hisz ez művésztárs. Az inas megcsókolta a nyújtott
kezet s jobban örült a kézcsóknak, mint az aranynak.</p>
<hr class="tb" />
<p>Nem! Nem! Nem találtuk ki! Ez nem a Fedor. Annak kék szeme van,
ezé fekete.</p>
<h2>XVI.</h2>
<p>Egyik előadás alkalmával egy nagyon előkelő főúr próbára akarta
tenni a szemfényvesztőket.</p>
<p>Az volt a kitudandó, hogy az a szivar, a melyet Demeter a
levágott fő szájába dug, ugyanaz-e, a melyet Fedor a fogai között
tart, mikor ismét a fejéhez kerül?</p>
<p>Ezt igen egyszerű módon lehetett kitudni.</p>
<p>A főúr ott ült az első sorban: a notabilitások számára
föntartott dísz-zsöllyében. Mikor a szivarozás jelenetére került a
sor, elővett a tárczájából egy ezüsttel borított s piros szalaggal
övezett havannát (darabja Londonban három shilling) s azt nyújtá
oda Demeternek, hogy kinálja meg ezzel a levágott főt. <span class=
"pagenum"><a name="Page_69" id="Page_69">-69-</a></span></p>
<p>Ez még nem nagy veszedelem.</p>
<p>Hasonló szivar bizonyosan van a bohócz zsebében is. El van az
készülve az ilyen gáncsvetésre.</p>
<p>Hanem a Danaus-ajándék még más furfangot is rejtett magában.
Ebbe a szivarba egy hosszú aranytű volt elrejtve, melynek gombját
az ajándékozó monogrammja ékesíté.</p>
<p>A rémjelenet alatt a szivarnak körülbelül fele el szokott
hamvadni.</p>
<p>Mikor a hatásos jelenetnek vége volt, a fölszabadított Fedor
talpra ugrott, a magasrangú főúr fölszólalt: «szeretném azt a
szivart látni».</p>
<p>Fedor kivette a félig elégett szivart a szájából s odanyújtá a
főúrnak.</p>
<p>A szivarba dugott arany tűnek a feje már meszsze kiállt az
elégett csutakból. – Bizony ugyanaz a szivar volt az, a melyből a
levágott fő fujta a füstkarikákat, mely folytatta a pöfékelést,
mikor Demeter üstökénél fogva a levegőbe emelve tartotta. Az volt a
Fedor szájában. A főúr szivara kézről-kézre járt; mindenki láthatta
benne az arany tűt.</p>
<p>Ezzel aztán még kitalálhatlanabbá lett a varázsló mutatvány.</p>
<p>Az a szivar tanuskodott mellette, hogy a levágott és helyretett
fő ugyanaz.</p>
<h2>XVII.</h2>
<p>Iván úr ismét hozott egy névjegyet az ezüst tálczán
Magnétának.</p>
<p>«Borodinszky Fedor.»</p>
<p>Hát el mert jönni!</p>
<p>A látogatót bebocsátották.</p>
<p>Ez nem hozott semmi virágcsokrot; üres kézzel jött, üres kézzel!
Az istennő templomába! Micsoda vakmerőség!</p>
<p>Minden lépése egy bók volt (mint a mazurkában). <span class=
"pagenum"><a name="Page_70" id="Page_70">-70-</a></span></p>
<p>Magnéta büszkén hátravetett fővel ment eléje; mosolygásában
kegyetlenkedő diadalérzet volt rejtve.</p>
<p>A hogy megmondta, hogy mit fog tenni Fedorral, ha szeme elé
kerül, a profanált fényképeért!</p>
<p>Első üdvözletül adott neki egy olyan igazi pofont, hogy csak úgy
csattant.</p>
<p>A másik perczben aztán a nyakába vetette magát s betakarta az
ütés foltját egy igazi csókkal. Az is csattant.</p>
<p>(Hja bizony, a pofonütés – egy szép hölgytől – szörnyű uzsorás
adósság; attól vérengző nagy kamatot kell fizetni.)</p>
<p>– Tudtad, hogy mit kapsz tőlem, ha idejösz?</p>
<p>– Tudtam.</p>
<p>– Mind a kettőt?</p>
<p>– Mind a kettőt.</p>
<p>– Akkor derék fiu vagy. Ülj ide mellém.</p>
<p>S oda húzta őt maga mellé, a kerevetre. A fejénél fogva.</p>
<p>Meg nem állhatta, hogy ne nevessen.</p>
<p>Hogy ő most kezében tartja azt a fejet, a mit annyiszor
levágtak; mégis itt van. Lehetetlen ezen nem kaczagni!</p>
<p>– No hát mondd, mit hoztál?</p>
<p>– Ezt az én fejemet, a mit a kezedben tartasz. A mit már
annyiszor levágtak – játékból, most vágd le te igazán, ha neked
tetszik.</p>
<p>Magnétának nagyot villant a szeme e szóra.</p>
<p>– Te át akarod adni nekem bűvészetednek a titkát?</p>
<p>– Hogy tégy vele úgy, mint Cleopatra tett a drága igaz
gyöngyével, olvaszd föl eczetben.</p>
<p>– Aztán igyam meg azt, mint Cleopatra, az ő Antoniusa
egészségére? És aztán cserébe adjam át te neked az én bűvészetem
titkát? Volt-e Cleopatra az ő Antoniusával az Isis templomában? Nem
volt. Egyenesen az Astarte templomába mentek? Galambot áldozni? Mi
kötötte őket egymáshoz? A kölcsönösen egybeolvadt nimbus? Egy
királynénak és egy triumvirnek nem lehet szétválni, ha aureoláik
egybefonódtak. <span class="pagenum"><a name="Page_71" id=
"Page_71">-71-</a></span></p>
<p>– Azt mondod, a mit én mondok magamban, suttogá Fedor.</p>
<p>– De tudod-e azt, hogy mikor Antoniusnak meg kellett halni,
akkor Cleopatrának is meg kellett halni?</p>
<p>– Vagy megfordítva történt?</p>
<p>– Mi megölhetjük egymást, ha eláruljuk egymásnak a titkát.</p>
<p>– Hát nem fölséges gondolat az, hogy az ember a halál angyalát
ölelheti?</p>
<p>– S mikor a léptei hangját hallja, azt mondja szívdobogva: «itt
jön az én halálom!» Kezdj hozzá. Elébb te fegyverezd le magadat.
Vesd le a bűvpánczélt, a mi sérthetlenné tesz. Aztán majd én adom
át a nyilat, a mi megölhet, ha ellenem fordítod.</p>
<p>Fedor hozzá kezdett.</p>
<p>Csak akkor, a mikor beszélt, tünt föl Magnétának a nagy
külömbség a két testvér között.</p>
<p>Első tekintetre hasonlók voltak egymáshoz; ugyanaz a hosszukás
arcz, nyúlt vonásaival, a boltozatos homlok, kiálló
szemöldök-csontokkal, sűrű szemöldökkel, az a finom egyenes orr, a
csigametszésű száj, a kettős áll, még a barna és kék szem is
hasonlított a világosság ellenében, akkor zöld színt játszott mind
a kettő. Hanem a beszéd egyszerre előidézte az ellentétet.
Demeternek a szemei szenvedélytől villogtak, szája határozott
jellemet, kegyetlen, boszúálló természetet árult el, míg Fedor
szemei ábrándozó, méla kifejezést vettek föl, sötét karikáktól
körülvéve, mélyen bennülőknek látszottak. Demeter arczának olajfakó
színe alatt lobogott a rejtett láng, míg Fedor arcza lelkesedésében
még halványabbá szellemült át s az az egyetlen redő a homlokon a
két szemöld között Demeternél fenyegetően mélyedt be, Fedornál
pedig hizelgően törekedett elsimulni. Ha a beszédben szünetet
tartott, Demeter összeszorítá az ajkát, Fedor pedig nyitva feledte
a száját.</p>
<p>– Tehát legelőször is azon kezdem rejtélyünk fölfedezését,
<span class="pagenum"><a name="Page_72" id=
"Page_72">-72-</a></span> hogy a Borodinszky testvérek nem ketten
vannak, Demeter és Fedor, hanem hárman. A harmadik Alexej.</p>
<p>– Ezt már kitaláltam. Ez az inas.</p>
<p>– Semmit sem találhattál ki. Az Alexej a főszereplő közöttünk. Ő
a levágott fejű. A mutatványnál őt híják Fedornak. A világi
társaságokban én járok Demeterrel, Alexej szerepel, mint közös
inasunk, de a bűvészszinpadon ő a «star». Ezt nem sejtheti senki,
mert a bohócz-álarcz minden arczot ismeretlenné tesz.</p>
<p>– Hát e szerint azzal a neked adott pofonnal ő neki
tartoztam?</p>
<p>– Ne fecsegj közbe; hanem figyelj arra, a mit én neked beszélek.
A pofon jó helyre került; én mutogatom az arczképet, a mi fölött a
két bohócz osztozik. De fogd be a szádat. Vagy én csukom be!
(Fenyegető mozdulattal.)</p>
<p>A Magnéta kihúzta a hajából a mérgezett hegyű nyilat s keresztül
fogta a szájában. («Most próbáld becsukni!»)</p>
<p>A haj leomlott a vállára.</p>
<p>(Hát ez nem közbeszólás?)</p>
<p>– Apánk szintén hírhedett bűvész volt, a ki valamikor Boscóval
és Filadelfiával versenyezett. Utazásai közben minket is magával
hordott az anyámmal. Demeter öt éves volt, én négy, Alexej szopós
baba. Az anyánk fiatal asszony.</p>
<p>– Szép lehetett, ha hozzá hasonlítatok.</p>
<p>– Reménylem, hogy az apánkhoz hasonlítunk. – Egyszer
Déloroszországban utaztunk, Odesszába törekedve. Útközben tatárok
rohanták meg a vendéglőt, a melyben szállásoltunk. A csárdás
elrejtett bennünket a magtárba. Ott lapultunk meg több utassal
együtt, a kik között volt egy asztrakáni prémkereskedő is.
Csendesen kellett magunkat viselnünk, hogy a tatárok észre ne
vegyék ottlétünket. A csárdás esküvel állította a tatárok előtt,
hogy elfutottunk. A rablók aztán szorgosabb dolognak tartották a
bőröndjeinket kizsákmányolni, mint keresésünkkel tölteni az időt.
Ez alatt a kis Alexej elkezdett sírni. Anyánk mindent elkövetett
vele, hogy elcsitítsa, de a gyerek annál <span class=
"pagenum"><a name="Page_73" id="Page_73">-73-</a></span> jobban
ordított. Az elbujt utasok Istenre kérték anyánkat suttogva, hogy
hallgattassa el a gyereket, mert annak a sírása elárulja a tatárok
előtt a rejtekünket. Utoljára az asztrakáni bőrkupecz kirántotta az
anyánk öléből a csecsemőt, megfogta a fejét s kitekerte a nyakát. A
hátunk mögött volt egy garmada búza, abba beledugta a gyerek fejét.
Akkor aztán csendesség lett.</p>
<p>Magnéta összeborzadt.</p>
<p>– Hát az apja?</p>
<p>– Annak három kést szegeztek a mellére, leszúrják, ha meg mer
mozdulni. Anyámnak is vissza kellett fojtani a könyeit.</p>
<p>Annál inkább elővette a sírás a Magnétát.</p>
<p>– Szegény, szegény kicsi poronty! Kitekerték a nyakát!
Irtózatos!</p>
<p>Aztán egyszer csak átcsapott a nagy zokogásból a nevetésbe.</p>
<p>– Hahaha! De milyen bolond vagyok én, hogy siratom a kis
Alexejt, mikor most is él… hahaha! Hiszen ő az.</p>
<p>– Az ám. Ez a csoda. A mint a tatárok elrobogtak az
összeharácsolt prédával, az utasok is előkeczmelegtek. Szegény
anyánk akkor kezdett el csak sírni, épen úgy mint te most s aztán ő
is egyszerre csak átcsapott a nevetésbe, épen úgy, mint te most.
Hát ugyan min nevetett? Azon, hogy a mint a kis Alexejt kihúzta a
búzából, hát annak a feje már szépen vissza volt egyenesedve, a
szájából köpködte a búzát és enni kért.</p>
<p>– Inni! Te golyhó! Úgy mondják.</p>
<p>– Az apánk meg tánczolt, danolt örömében. Az anyám földobta az
Alexejt a levegőbe magasra, az apám meg elkapta, úgy lapdáztak
vele. A gyerek ordított, a hogy a száján kifért, azok meg
össze-vissza csókolták, mi gyerekek is csókoltuk. – «Ebből lesz a
csodakölyök» – mondá apám, az öt ujja hegyén balancirozva a
ficzkót. Huh, mit fogok én ebből teremteni? Már akkor támadt az
apámnak <span class="pagenum"><a name="Page_74" id=
"Page_74">-74-</a></span> az az eszméje, a mivel most az egész
világot bámulatba ejtjük.</p>
<p>– A beszélő levágott fő szinpada?</p>
<p>– Egész életünkben erre idomított bennünket; de különösen
Alexejt, a kinek szopós gyerek kora óta megmaradt az a virtusa,
hogy a fejét előre-hátra tudja tekergetni s úgy hátra tudja szegni,
hogy tarkójával megüti a háta gerinczét.</p>
<p>– Már most aztán érteni kezdem a többit. Engedd, hogy hadd
találgassam én. Az a vastag fatörzs belül üres s van egy
szellentyű, a melyen Alexej a fejét hátraszegheti?</p>
<p>– Én pedig abban az üregben vagyok elrejtve. Én vetítem a
képeket a laterna magikával egy nagy tükörre. Mikor Alexej
aláhajtja a fejét, én hirtelen helyébe tolom a mesterséges gépfejet
s nyakára illesztem a levágott nyak kaucsuk utánzatát.</p>
<p>– De hogy nem veszi észre a néző közönség, hogy ott mozog valami
a kendő alatt?</p>
<p>– Ez a Demeter ügyességétől függ. Abba a kendőbe, melyet ő
Alexej fejére dob, vékony sodronyok vannak húzva, melyek annak
olyan formát kölcsönöznek, mintha egy fej volna alatta. Mikor
Alexej azt mondja «amen», én egy percz alatt megcsinálom a
fejcserét; akárhogy figyeljen valaki, nem veheti észre. A
bűvészetben az a titok, hogy harmadpercznyi pontossággal dolgozik
két vagy több egyetértő ember s a bűvész kézmozdulata gyorsabb,
mint a nézőnek a szeme.</p>
<p>– Tudom. – Hiszen magam is szemfényvesztő vagyok.</p>
<p>– A többi aztán egyszerű escamotage és gépjáték. A levágott fő
amerikai technikus remekműve. Szemeit úgy forgatja, nyelvét úgy
mozgatja, mint egy igazi lenyaktilózott ember; a vért szivacs
csepegteti az arteriából. Demeter oda helyezi azt az aranytálra.
Annak a feneke is egy szellentyűt képez. Ez nyeli el a
vadászzsákmányt, a mit <span class="pagenum"><a name="Page_75" id=
"Page_75">-75-</a></span> a bohóczok el akarnak költeni; ez tölti
meg helyette körömfaladékkal az abroszra emelt tálat. Demeter ismét
letakarja a főt egy kendővel, melynek ránczai a fő ottlétét
mimelik. Én az alatt, a míg Demeter a publicumot harangirozza,
átveszem a szellentyűn a gépfejet s kitolom helyette a magamét,
nyakam körül a levágott nyak utánzatával. Az arczom épen úgy van
álczázva, kifestve, hármas üstökkel földíszítve, mint a gépfejé és
mint az Alexejé. Mikor aztán a kendő alatt megszólalok «Demeter»!
az a jel, hogy a cselfogás végre van hajtva.</p>
<p>Magnéta a tenyereibe tapsolt:</p>
<p>– Remek gondolat! A közönség azt hiszi, hogy a levágott fő
beszél.</p>
<p>Magnéta régen eldobta a földre a szájából azt a mérgezett
nyilat; külömben attól nem beszélhetett volna. Az arcza egész
pirosra volt kigyulladva.</p>
<p>– Mondjad tovább, mondjad!</p>
<p>– Ekkor következik a borzalmas jelenet azzal a szivarral. A
nézők ájuldoznak, mikor azt látják, hogy a levágott fő billegteti
alá s föl a bokkot, a nyelvével a szája szegletébe igazítja s fujja
a füstkarikákat maga elé; majd meg az orrlikain ereszti ki a füstöt
s mondogatja «jó bokk, pompás bokk!» de néha zsörtölődik: «hej de
komisz Glimmstengl! hisz ez patkányfark! valóságos szabadkőműves
szivar».<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a></p>
<p>Magnéta kaczagott, mintha csiklandoznák. Most már a mérgezett
hegyű tőrt is eldobta a szőnyegre. Valahogy elő tudta húzni szépen,
észrevétlenül a jarrettièrje mellől.</p>
<p>– Neked ez persze mind nevetni való; a publikumhoz tartozol –
most. De ha elővennéd a művészi érzékedet, hát akkor éreznéd majd
azt a borzongatást, a mit éreznek a jongleurök minden mutatvány
előtt, mikor nyaktörő tréfáikhoz <span class="pagenum"><a name=
"Page_76" id="Page_76">-76-</a></span> kezdenek, a mikben egyik a
másiknak az életével játszik. Játék előtt keresztet vetnek magukra,
megcsókolják egymás száját, azt a görbére festett szájat: «Isten
segíts!» S mikor lemossák a festéket arczukról, látnád, milyen
halálsápadt az arczszínük! Alexejnek félóra hosszat kell fejét
természetellenesen hátraszegve dugni, a lélekzetét az
észrevehetlenségig visszatartani, egész testét megmerevíteni.
Demeternek a takaró alatt kell az éles pallosával egy metszést
tenni, melylyel a gépfejet a nyaktól elválasztja; mert a gépfejnek
nyaka van, a mit le kell vágni. S Demeternek a pallossal egy olyan
harántos karélyvágást kell tenni, mely egy milliméternyire ki van
számítva, mert ha elhibitja, hát akkor ketté vágja Alexejnek a
torkán a kiálló gégefejet.</p>
<p>Magnéta nem nevetett már. A két kezét vállaira tapasztá
keresztbe téve. Borzongott.</p>
<p>– De az én helyzetem a legborzalmasabb. Mikor a fejemet az
aranytál fölnyiló szellentyűjén földugom, ha annak a szellentyűnek
a nyilása úgy maradna, minden ember észrevenné, hogy ott egy üreg
van s a hézagon túl egy eleven ember következik. Mikor megszólalok
a takaró alatt: «Demeter», akkor a bátyám odalép a fatörzshöz s a
lábával megnyom egy gépet, mely az aranytál fenekének a széleit
odaszorítja a nyakamhoz, úgy hogy belemélyednek a húsomba. Úgy
érzem magamat, mint a kinek a nyakát a garottba szorították s ott
tartják az akasztófán félig megfojtva. Ha Demeter jobban megnyomná
a sarkával a gép pedálját, igazán megfojthatna.</p>
<p>– Nem! Nem! Az nem szabad! sikoltozott Magnéta, a hajában dulva
a két kezével s minthogy a garottból nem szabadíthatá ki Fedor
nyakát, a selyem nyakravalóját oldozta föl: «Ti nagy bolondok
vagytok! Ez czudar mesterség!»</p>
<p>– Soha sem tudom megszokni. Minden előadás előtt megátkozom
apámat és testvéreimet s a hideg lel, mikor rám kerül a sor. Hanem
hát ez a művészpálya s mikor <span class="pagenum"><a name=
"Page_77" id="Page_77">-77-</a></span> vége az előadásnak, akkor
megint azt a kéjt érzem, a mit érezhet egy megkegyelmezett rab, a
kit az akasztófáról vettek le. Az sem mindennapi gyönyörűség!
Visszatérés a vesztőhelyről.</p>
<p>– Szegény, szegény Fedor!</p>
<p>– Aztán tovább foly a szemfényvesztés. A mint a kendőt ismét a
fejemre vetik, a gép elbocsátja a nyakamat, én a fejemet
visszahúzom az oduba, az égő szivart a gépfej szájába dugom; abban
van egy mesterséges szívó és fújtató elrejtve, a mely az égő
szivart tovább hamvasztja s a füstöt a fej száján és orrlikain
kitaszítja. Ezt mutatja föl Demeter a közönségnek. Utoljára aztán a
gépfej odakerül ismét letakartan Alexej nyakához; én gyorsabban,
mint a gondolat, végzem a fejcserét; a szivart az ál-Fedor szájába
dugom s az egyszerre szivarozva ugrik föl halálos fektéből. A
közönség nem tudja, hogy három különböző fejet látott: két elevent,
meg egy csináltat; azt hiszi, hogy egy és ugyanaz volt. És
tapsol.</p>
<p>Tapsolt a Magnéta is, hogy piros lett bele a két tenyere.</p>
<p>Aztán megragadta Fedor két kezét.</p>
<p>– És már most ezzel a titokkal kezembe vagy adva testestől,
lelkestől.</p>
<p>– A megsemmisítésig. Ha kibeszéled, a mit tőlem hallottál, a
Borodinszky-szinpad lesülyed közönséges komédia-bódévá s mi mind a
ketten (az öcsénk nem jön szóba), a kik most az elegáns világ
kegyenczei vagyunk, a fejedelmi udvarok elfogadottjai, a kik
lánczfüzéren hordjuk a kapott ordókat a mellünkön, egyszerre
alászállunk a csepűfalók kategoriájába.</p>
<p>– Épen mint én, ha bűvészetem titkát elárulja valaki.</p>
<p>– De te ne áruld el azt nekem, szólt Fedor, fölállva Magnéta
mellől. Én kezedbe adtam magamat, hogy megsemmisíthetsz. Nem
kívánok tőled hasonlót. Rabod akarok lenni, nem urad.</p>
<p>– Ezzel a szóval fogtál meg. Én pedig nem fogadok el
<span class="pagenum"><a name="Page_78" id=
"Page_78">-78-</a></span> tőled semmit ingyen, csupán cserébe.
Fejet fejért, lelket lélekért. Titkot titokért.</p>
<p>– Ne tedd azt! Ne avass be engem a te bűvészeted rejtélyeibe. Én
romlottszivű ember vagyok. Ismerem magamat. Én nem tudom utánozni a
názáretbeli Jézust. Ha engem fölvisz az ördög a magas hegyre s
megmutatja a világ gazdagságait, azt mondva: «én ezt mind neked
adom, ha előttem leborulsz», én nem tudom neki azt mondani: «távozz
tőlem sátán».</p>
<p>– Akkor én jobban ismerlek, mint te saját magadat. Azt akarom,
hogy láss te is annak, a mi vagyok. Neked nem akarok tündér lenni.
Tudd meg, hogy ember vagyok, asszony-ember. Aztán legyen meg mind a
kettőnknek az az érzése, a mi keverve van üdvből és kárhozatból;
pokoli gyönyör és mennyországi irtózat együtt, hogy én most ennek
az embernek az életét itt tartom egy lúdtollban, egy tintacseppben;
ha ez a csepp tinta ki lesz irva, az az ember meghal! Ülj vissza
mellém. Hadd mondjam el neked az én bűvészetem titkát.</p>
<h2>XVIII.</h2>
<p>Magnéta ismét odavonta maga mellé Fedort s megkötötte
nyakravalóját, a mit az imént ijedezésében fölbontott, aztán a két
összetett kezét a vállára helyezé, arczát a kezére nyugtatta.</p>
<p>– Az én bűvészetem titka az optikai csalódás. Ez nagy
apparátussal jár és saját ház kell hozzá, mely ahhoz van eleve
berendezve. Apám gazdag látszerész és tükörgyáros volt Amerikában.
Ő készítette a legnagyobb refraktorokat és reflektorokat; az ő
találmánya ez a bűvészi mutatvány. Van egy terem, tulajdonképen
atelier, mely három kontignációt foglal el. A földszint a gépezet,
az első emeleten a szinpad, a másodikon az égbolt; a szélessége a
teremnek megfelel a magasságának. <span class="pagenum"><a name=
"Page_79" id="Page_79">-79-</a></span></p>
<p>Fedornak az arczát csiklandozta Magnétának a fölbomlott haja; ez
kellő alkalom volt arra, hogy fejét magához szorítsa.</p>
<p>– Most ide figyelj! A bűvészet gépezete áll négy óriási
tükör-üveglapból, a mik közül kettő egymás fölött jár szabadon,
horizontálisan, gép által mozgatva; a harmadik, mely tükörré van
amalgamázva, szögletbe hajlítva áll fölötte; a negyedik a szinpad
hátterét képezi.</p>
<p>– Értem.</p>
<p>– Ne fecsegj! Most én mondom azt. Fogd be a szádat. Mert
becsukom.</p>
<p>– Tedd azt.</p>
<p>– A tenyeremmel! – Az alsó tükör-üveglap adja ki az északfényt,
a hajnalvilágot, a csillagos eget, az elvonuló felhőket. A felső
üveglap egyik végén van a földteke, másik végén a holdgömb;
sárgás-veres similorból készült. E kettő között fekszem én: így
ni!</p>
<p>S megmutatta, hogy miként fekszik, a széles kereveten.</p>
<p>– Tehát érted? Én horizontális helyzetben vagyok. A haránt dülő
tükör aztán az alsó üvegen át megvilágított alakomat a szinpad
tükörlapjára vetve, ott függélyes állásban tünik föl az alakom.</p>
<p>– Értem már.</p>
<p>– A bajadér így van átvetve rajtam; – látod? Semmi sem köti
hozzám. A lábammal ellököm magamtól a földtekét, mint a hogy most
téged eltaszítalak s azzal alám csúszik a tükörlap. A szinpadon úgy
tetszik, hogy repülök fölfelé. A hajamba van tűzve egy csillag. Ez
egy remek gyémánt-utánzat, melyre villanysugárt irányoznak
fölülről. Akarod látni?</p>
<p>– Majd később.</p>
<p>– Hogy bebizonyítsam, miszerint semmi vonzereje sincs rám többé
a földnek, fölszórom a hajamat a fejem fölé s úgy marad. Látod?
Így, a hogy most van. A tükörlapon nyugszik. A szinpadon azt
látják, hogy fölfelé száll. No, de ne máshová figyelj, hanem a
hajamra! <span class="pagenum"><a name="Page_80" id=
"Page_80">-80-</a></span></p>
<p>Pedig ez azt szerette volna kérdezni, hogy hát az alme-öv? –
Magnéta gondolatolvasó volt.</p>
<p>– Hát hisz azt könnyen megértheted azzal a csepp észszel is,
hogy az alme-öv sem jöhet rendetlenségbe rajtam, miután az is
fekten nyugszik, hozzám tapadva, mint ez a klámisz. Aztán kezd
előtünni a hold. A hálót képezi egy kerek mélyedés a tükör
üveglapján. Mikor a csillagot letépem a fejemről, az belegurul ebbe
a körbarázdába s attól kereng aztán a hold körül, mint egy égi
drabant. Erre aztán a Magnéta, a földanya sírásától
megszontyolítva, megfordul az égen, hanyattfekve a felhőn (most te
vagy a felhő) s aztán fejjel lefelé ereszkedik; az alme-öv még sem
csúszhatik le róla. Már most érted, ugy-e?</p>
<p>Mindent értett.</p>
<p>– Mikor a szalagos alme-övet viseli a Magnéta, olyankor egy nagy
fujtató géppel lebegtetik a szalagokat; az tünteti úgy föl, mintha
a hold vonzaná magához a selyempántlikákat.</p>
<p>– De hát az az Iván herczeggel megesett előadás hogy ment végbe?
Mikor az tiszta meglepetés volt.</p>
<p>– Nálunk nincsenek meglepetések. Házunk el van látva
Dionis-fülekkel. Azokat most telefonnak híják. Megbizottaim
folyvást ott ülnek a hallgatózó gép előtt. Az afféle vakmerő
beugrásokra pedig teljesen be van rendezve a szinpadunk. Majd
odavezetlek és megmutatom neked a stratagémánkat. Azt már
gondolhatod, hogy az a félbolond, a ki a szinpadi korláton
átugrik.</p>
<p>– A villanyos hidon?</p>
<p>– Nincs ott semmiféle villanyos hid; ezt csak az impresario
hiteti el a gyöngébb szívűek távoltartására. No, hát az, a ki a
szinpadra beugrik, azzal a szándékkal, hogy majd az én szalagos
övemet megkapja: ott semmit sem kap, mint a tükörképemet, a mit az
optikai csalódás egész közel visz hozzá, hanem a helyett lezuhan
oda a földszintre, a hol én valósággal vagyok. Én ugyanabból a
tükörből meglátom az ő ugrását s abban a perczben gömbölyűre
<span class="pagenum"><a name="Page_81" id=
"Page_81">-81-</a></span> összekuporodva, a hold udvarába gurítom
magamat s a hold mögött leugrom az üveglapról.</p>
<p>– Az impresario improvisal a holdba esett Magnétáról.</p>
<p>– Az ilyen malapropókra nekünk el kell készülve lennünk. Mert az
a vakmerő, a ki ezt a salto-mortalet koczkáztatja, négy méternyi
magasból lebukfenczezve, kezét, lábát, nyakát törheti s abban az
esetben rajtunk ront a rendőrség, vizsgálatot tartanak s az egész
bűvészi rejtélyünket apróra kikutatják s azzal tönkre vagyunk téve.
Nekünk e végett, elővigyázatból, egy sajátszerű gépezetünk van
beállítva. Az egész proscenium mentében elvonuló nagy hombár, mely
vékony Davy-lámpaféle sodronyból s azon belül asbest-szövetből
készült. Ez pedig szinültig van töltve pehelylyel. A vakmerő, a ki
beugrott, nem törheti össze magát, hanem az megtörténhetik vele,
hogy belefullad a tolltengerbe. – Ezért kell nekem gyorsan utána
ugranom s kirántanom a pehely közül a levegőre. Az akkor se élő, se
halott; nem lát, nem hall; nem tudja, mi történik vele. De ennek a
gépfurfangnak még egyéb föladata is van. Alatta egy gázmotor van,
mely abban a perczben, a mint én a csavart elfordítom, a föllobbanó
gáz erejével fölhajítja az egész hombárt a szinpad rámázatáig. A
Davy-sodronyháló és az asbest-szövet megóvja, hogy a láng
meggyujtsa a pehely-halmazt, de keresztül bocsátja az erős
légnyomást, úgy, hogy a pehelytömeg egyszerre elborítja a nézőtért,
mint egy hólavina. Ebben a zürzavarban én kiczipelem az emberemet
nyalábra fogva s odaültetem az elhagyott zártszékre; azzal magam
eltünök a szinfal mögött. A merénylő, mire magához tér, azt látja,
hogy hóemberré változott.</p>
<p>Fedor kaczagott.</p>
<p>– Szegény Iván herczeg! Pelyhek között volt veled, meg is
ölelgetted, még sincs megelégedve. <span class="pagenum"><a name=
"Page_82" id="Page_82">-82-</a></span></p>
<h2>XIX.</h2>
<p>Úgy néztek egymás szemébe, mint mikor a fekete panthera
összetalálkozik a bozótban a korallkigyóval. A hüllő gyönyörű egy
állat; pikkelyes bőre fekete és vérpiros karikákkal pompázik; a
fekete panthera is legszebb a macskák között és legvakmerőbb. De a
korallkigyónak méregfoga van!</p>
<p>Magnéta odasimult Fedorhoz s azt kérdé tőle suttogva:</p>
<p>– Akarsz-e velem odajönni a gépterembe?… Hogy meglásd
szemeiddel, a mit most előtted elbeszéltem?… A Magnétát, mikor
igaz?…</p>
<p>– Csakugyan el akarod venni a fejemet?</p>
<p>Magnéta gondolatolvasó volt.</p>
<p>Kitalálta, hogy a deli legény fél.</p>
<p>Csendesen lehúzta az ujjáról azt a gyűrűt, a minek rejtett
fulánkjával meg lehet ölni egy embert s áttolta azt Fedor kis
ujjára.</p>
<p>Most már nincs a korallkigyónak méregfoga.</p>
<p>– Akarsz a varázsműhelyembe jönni velem?</p>
<p>Egy alacsony szőnyegajtó vezetett Magnéta szobájából a szinpad
alatti gépterembe. Annak minden más kijárása zárva volt, ha az
előadások szüneteltek; ablaka nem volt sehol; villanyfény
világított benne.</p>
<h2>XX.</h2>
<p>E naptól kezdve Magnéta nem fogadta el többé Demeter
virágcsokrát. Nem is bocsátá maga elé Alexejt, a ki azt hozta.</p>
<p>Kiadta a rendeletet Iván úrnak, hogy minden látogatót utasítson
el. Senki számára sincs itthon. – Boldog volt… <span class=
"pagenum"><a name="Page_83" id="Page_83">-83-</a></span></p>
<p>Később Demeternek a névjegyét hozta be Iván úr Magnétához.</p>
<p>Nem fogadta el a látogatását.</p>
<p>Másnap, harmadnap újra kisérletet tőn Demeter –
sikertelenül.</p>
<p>Akkor aztán levelet irt Magnétának.</p>
<p>Azt mégis megszánta, fölbontotta. Ez volt benne:</p>
<p>«A Jehova Istenre kérem önt, bocsásson maga elé. Üdvösség vagy
elkárhozás a kérdés. – Menny vagy pokol forog a koczkán!»</p>
<p>Milyen bolond!</p>
<p>A levél elébb ezekkel a szavakkal kezdődött:</p>
<p>«A szentháromság Istenre kérem önt…»</p>
<p>A levéliró észrevette tévedését, kitörülte a szentháromságot s
Jehovát irt helyébe. Tökéletesen meg kellett bolondulva lennie.
Keresztül húzni tintával a szentháromság nevét!</p>
<p>Magnéta eltépte a levelet.</p>
<p>Menny vagy pokol?</p>
<p>Tudta ő már jól, hogy mi az a mennyország?</p>
<p>Fedornál volt az a kis aranyozott kulcs, mely a szobája
rejtakajtaját fölnyitá, a hova a gépház csigalépcsőjén lehetett
eljutni.</p>
<p>Jött az várva és váratlanul.</p>
<p>A napnak minden szakában eljött.</p>
<p>Künn a komorna szobájában a cselédek összedugták a fejüket s
azon tanakodtak, hogy mivel él a Magnéta? Minden étel érintetlenül
kerül ki az asztaláról, talán éhséggel akarja magát elölni,
szinpada bukása fölötti bánatában.</p>
<p>Magnéta kihallgatta a telefonon a beszédjüket s nagyokat
nevetett rajta.</p>
<p>Azt mondta a komornának: «aludni akarok», aztán bezárkózott.</p>
<p>A rejtekajtóban nyikorgott a kulcs: jött a tündértárs. Hozott
magával egy kis kézitáskát, abban volt mindenféle <span class=
"pagenum"><a name="Page_84" id="Page_84">-84-</a></span>
körömfaladék; boros palaczk. Volt lakoma és játék. Hogyan eteti a
galamb a fiát? Ivott már bort is Magnéta. Megtanulta, hogy mogyorót
kell enni a borivás után, akkor az nem árt meg. Sok mogyorót
megettek.</p>
<p>Oh még sok egyebet is megtanult. Ennek a bűvészetnek a titkai
kifogyhatatlanok. Az okos emberek azt nem tanulhatják meg;
bolondnak kell lenni elébb, hogy az ember rátaláljon.</p>
<p>Ezekkel a titkokkal a klasszikus istenségeket is le lehetett
csalogatni az égből.</p>
<p>Egy valódi igaz van a világtörténetben: az a mythologia.</p>
<p>S a ki ezt egyszer fölfedezte, mind azt hiszi, hogy ő az első, a
ki erre rátalált.</p>
<p>Pedig már az első emberpár is rátalált.</p>
<p>Ki vezette rá? A kigyó?</p>
<p>Azóta kétezer millióra fölszaporodtunk. De átkozott sok kigyónak
kell lenni már a világon.</p>
<p>Mindnyájan rátalálunk egyszer a paradicsomra – s mindnyájunkat
kikergetnek egyszer belőle. – Kit később, kit hamarább.</p>
<p>Bolond az, a ki ezt meg nem gondolja!</p>
<p>De még nagyobb bolond, a ki meggondolja.</p>
<h2>XXI.</h2>
<p>A Magnéta éhes volt már.</p>
<p>A trattoriából fölhozott ebédjét fitymálta, visszaküdte. A
szakács kétségbe volt esve, nem tudta, mit kellene a tündér számára
kitalálnia?</p>
<p>Mit hát? Szalvonádlit, szalámit, mortadellát, meg
rozskenyeret!</p>
<p>Arra éhes!</p>
<p>Alig várja, hogy hozzák.</p>
<p>Türelmetlenül jár alá s föl a szobájában. <span class=
"pagenum"><a name="Page_85" id="Page_85">-85-</a></span></p>
<p>Le-leveti magát a kerevetre s idegesen hentereg, mint a játszó
macska.</p>
<p>Milyen soká jön ma!</p>
<p>Ezért meg fogják tépázni, fölpofozni és összeharapdálni – a
gazembert!</p>
<p>Éhezni hagyni egy istennőt!</p>
<p>És szomjazni! – És…</p>
<p>No de nesz közelít; a rejtekajtóban fordul a kulcs.</p>
<p>Magnéta duzzogó helyzetben készül őt fogadni. Háttal fordul az
ajtónak s az ablakfüggönynyel takarja el magát.</p>
<p>A míg aztán megszólítják:</p>
<p>«Istennőm!»</p>
<p>Ez a hang! Fölijed rá.</p>
<p>Prokopin úr áll előtte.</p>
<p>A lélekzete elfullad. Alig bir szót kiejteni.</p>
<p>– Hogy jött ön ide be?</p>
<p>– Ennek a kulcsnak a segélyével.</p>
<p>S fölmutatja a baziliszkfogantyus kulcsot.</p>
<p>– Hogy jutott ön ehhez a kulcshoz? kérdi Magnéta elképedve.</p>
<p>– Megvettem. Épen úgy, mint a hogy megvettem ezt a tőrt, ezt a
hajtűt, meg ezt a gyűrűt.</p>
<p>S egyenkint fölmutogatja Magnétának a veszedelmes gyilkos
tárgyakat, a miket ő szerelmesének elajándékozott.</p>
<p>Magnéta sápadtan, kerekre nyílt szemekkel bámul a nábobra.
Ezentúl egy szót sem fog szólani. A gazdag úr felelhet neki el nem
mondott kérdésekre, miket tekintetéből kitalálni vél.</p>
<p>– Hát bizony, istennőm, mindent meg lehet venni a világon, csak
az ember az árát találja el. Én ezt mind kincsek árán vettem meg; –
épen úgy, mint ezt a fényképet, mely önt, mint az istennők
legszebbikét mutatja föl olympi kecseinek egész pazar
pompájában.</p>
<p>… Még azt is. <span class="pagenum"><a name="Page_86" id=
"Page_86">-86-</a></span></p>
<p>Prokopin úr azt várta, hogy Magnéta erre föl fog sikoltani, hogy
dühbe jön; convulsiókba esik.</p>
<p>Meg sem mozdult. Arczát nem lobogtatta át a szégyen pírja. Fehér
volt az. – Nem. – Zöld, mint egy halotté. Csak a szeme mondta, hogy
él. Alig lélekzett.</p>
<p>Prokopin úr eldugta a kabátja belső zsebébe drágán vásárolt
kincseit s a másik zsebéből kihúzott egy hajlós táblájú
könyvecskét.</p>
<p>– Hát, drága tündérnőm, most elmondom önnek, hogy miért jöttem
ide. – Ön elhagyta az eget; leszállt a földre, vissza nem is mehet,
itt kell maradnia. Ez nagyon jól van. – Én megengedem önnek, hogy
engem ruináljon. Átadom önnek ezt a checkes könyvet; számlálja meg,
hány millió van benne. Én nem tudom. Ez az öné. Elverheti ön
tetszése szerint, pompára, fényüzésre, őrjöngő mulatságra; tehet
vele jótékony alapítványokat, szétoszthatja szegények közt; vagy
kamatoztathatja s élhet a jövedékéből úriasszony módra; én nem
kívánok egyebet, mint hogy fogadjon el leghűségesebb
rabszolgájának.</p>
<p>Magnéta nem szólt, nem mozdult.</p>
<p>Ismét csak Prokopin úrnak kellett egy nem tett kérdésre
felelni.</p>
<p>– Én ezzel nem leszek ám azért tönkre téve. Nekem vannak óriási
terjedelmű gabonatermő birtokaim; gazdag aranybányáim az Uralban,
grafitbányáim. Elpusztíthatlan vagyonom van. Aztán vannak
jóbarátaim a kormánynál. Ha elbuknám, fölfelé tudnék esni.</p>
<p>Így szólt a Sátán arról a magas hegyről. Az a másik már leborult
előtte, hogy imádja.</p>
<p>A Magnéta szobor maradt.</p>
<p>Kis vártatva Prokopin úr ismét megszólalt, most azután
megmutatta a magas hegynek a másik oldalát; hát ott mi van?
Prokopin úr tökéletesebb ember volt, mint Sátán, mert ő a magas
hegyről a Golgothát is megmutatta.</p>
<p>– Ha pedig ön visszautasítja ezt az én lovagias ajánlatomat,
akkor a ma esteli bűvészelőadáson «ez a kép» fog <span class=
"pagenum"><a name="Page_87" id="Page_87">-87-</a></span>
közlátványra megjelenni; s azzal mindenféle ég be lesz ön előtt
zárva.</p>
<p>Magnéta a halált érzé szivében.</p>
<p>Prokopin úr elbízta magát föltétlen hatalmában.</p>
<p>– Önnek tetszésére van bízva, hogy válaszszon a kettő közül,
madame.</p>
<p>Erre fölrezzent a Magnéta, odalépett a villanycsengetyűhöz,
megnyomta a gombot. – Iván úr belépett; közelben volt.</p>
<p>Magnéta odamutatott parancsoló kézzel a nábobra.</p>
<p>– Iván úr! Ha ez a paraszt még egyszer beteszi ide a lábát,
dobja ön le a grádicson!…</p>
<p>– Akár mindjárt azon kezdjem!…</p>
<h2>XXII.</h2>
<p>Mikor Magnéta magára maradt, végig vágta magát arczczal a
szőnyegre. Szép, hosszú haja a fején túl omlott.</p>
<p>Zokogott hosszan, keservesen.</p>
<p>A bukott angyal…</p>
<p>Milyen magasról esett le! A paradicsomból. A szív
paradicsomából.</p>
<p>Vége mindennek.</p>
<p>Művészetnek, ábrándnak, boldogságnak.</p>
<p>Megcsalták, elárulták, eladták…</p>
<p>Mikor aztán jól kisírta magát, fölczihelődött, a haját
összebogozta, fölállt.</p>
<p>Akkor aztán a két öklével fenyegetőzött az ég felé.</p>
<p>Olyan volt, mint egy boszúállásra felgyürkőzött sorsnemtő.</p>
<p>Odament az iróasztalhoz, kezébe vette a lúdtollat.</p>
<p>Milyen gyönyör! Azt tudni, hogy ebben a csöpp tintában tartjuk
annak az életét, a kit szeretünk!</p>
<p>Az a csöpp tinta az utolsó gondolatjegyig ki lett irva.</p>
<hr class="tb" />
<p><span class="pagenum"><a name="Page_88" id=
"Page_88">-88-</a></span></p>
<h2>XXIII.</h2>
<p>A Borodinszky-szinházban búcsú-előadás volt hirdetve.</p>
<p>A belépti jegyeket csak agiotage mellett lehetett kapni
fölliczitált áron.</p>
<p>A gömbölyű asztal habituéi között már előre el volt terjedve a
nesze, hogy ez az utolsó előadás valami rendkívüli sensatiós
látványt fog nyújtani, mely okot ád a szemfüles rendőrségnek is a
további előadások betiltására. Prokopin úr engedé ezt sejtetni.</p>
<p>Az előadás ment a maga szokott vágásában. Az előkelő nézők már
tartották készen az Uppmann-szivart, mely a levágott fő szájában
ereklyévé válni prædestináltatott.</p>
<p>Minden komédia ment rendén odáig, a hol a bohóczok a szép delnők
fényképeit vettetik a laterna magikával a felhőre. A faodúban
rejtőző Fedorra volt bízva gondoskodni e tárgyban a
változatosságról. Minden napra került valami meglepetés, valami
újdonság. Tegnap Lurline kisasszony volt a versengés pályadíja: a
víz alatt lakomázó sellő. Fedor a testvéreinek sem mondta meg
előre, hogy mi lesz ma a napi renden?</p>
<p>Egyszer aztán jött a meglepetés.</p>
<p>A bűvlámpa szivárvány-udvarából elővillant – a Magnéta.</p>
<p>Az alme-öv nélkül.</p>
<p>A hogy a tengertajtékból előtámadt Aphrodite!</p>
<p>Csak a Venus-öv volt a derekán. Egy két ujjnyi széles rószaszín
selyemszalag. Semmi más.</p>
<p>«Ah! Ah!» hangzott minden ajkról a nézőseregben. Mintha száz
csók hangzanék egyszerre, száz kéjéhes ajknak a czuppanása.</p>
<p>Ez már igazi meglepetés.</p>
<p>Olympi látvány.</p>
<p>Csak egy dühös ordítás hangzott a fölpezsdült luxuries
tetszés-czuppogásain keresztül. A Demeter ordítása. <span class=
"pagenum"><a name="Page_89" id="Page_89">-89-</a></span></p>
<p>Neki is meglepetés volt ez!</p>
<p>Látni a bálványozott alakot, a kit ő magáévá akart tenni, a
kinek kezét ajánlotta föl, profanálva, leleplezve szájtátó faunok
és egipánok kecskelábú csordája előtt!</p>
<p>Ordított, mint egy behemóth.</p>
<p>Szitkozódott – oroszul. Olyan hatalmas idioma az orosz a
fenyegetőzésre! Ököllel ütötte fejbe a másik bohóczot. Az
meghunyászkodva húzta a válla közé a fejét, mutatva, hogy ő nem tud
semmiről. A lábával rugdalta a fatörzset.</p>
<p>A közönség tapsolt.</p>
<p>Drasztikus jelenet volt. A szavakat nem értették, a miket a
bohócz kiabált, a festett maszk eltakart minden indulatkifejezést
az arczon; annak vigyorognia kellett; csak a tomboló toporzékolás,
a dühös hadonázás volt érthető, furcsa ellentétben a nevető
arczczal.</p>
<p>Ki gondolhatná azt, hogy a bohócznak is van szíve?</p>
<p>Az egyik bohócz ugyan a szívét is meg hagyta vásárolni, mert hát
okos ember volt, de ez a másik bohócz igazán bolond volt, a ki
valóban szerelmes volt a tündérnőjébe, a ki azt a világ minden
drága kincseért el nem adta volna másnak, ha az övé lett volna.</p>
<p>Az ifjabb Borodinszky összetett kézzel könyörgött a bátyjának,
letérdelt előtte, szívéhez szorongatta a kezét. Mind a ketten
kiestek a szerepükből. A közönség tapsolt; azt hitte, hogy most
valami improvisált parodiát producálnak: Othello és Jágó közti
jelenet parodiáját.</p>
<p>– Épen úgy játszik, mint Ira Aldridge. Mondá Prokopin úr a
szomszédjának, Sonnenfeger lovagnak.</p>
<p>– Csakhogy annak fekete volt az arcza.</p>
<p>– Nem az! Othelloban az is fehérre volt festve.</p>
<p>Végre az öcsnek sikerült rábirni a bátyát, hogy folytassák a
bűvelőadást. Elkezdtek kártyázni.</p>
<p>Folyott a cseh párbeszéd a kártyázók között, de közbe dörmögött
Demeternek egy-egy mérges mordulása – oroszul. Bizonyosan az
üregben elbujt Fedornak szólt oda: «tüntesd el azt a képet onnan!»
<span class="pagenum"><a name="Page_90" id=
"Page_90">-90-</a></span></p>
<p>(Nem lehetett. Ez volt az ára a Judás-csóknak: vagy az igazi
tündér viszoncsókja, vagy a Golgotha! Ezért fizetik a
félmilliót.)</p>
<p>A Magnétának (a tündér-szűznek!) ott kell lebegni – ilyen
alakban – a fölfaló szemek előtt. Ez a keresztrefeszítés!</p>
<p>A mutatvány tovább folyt.</p>
<p>A fejlevágás is végbement – minden baj nélkül. Pedig ezuttal
ugyan reszketett a keze Demeternek.</p>
<p>A gépfej megtette a magáét. El lett helyezve az arany tálra,
leborítva a mesterséges kendővel.</p>
<p>Demeter megtöltötte a poharát a megfúrt fatörzs veres borából s
aztán a proscenium szélére lépett, szerep szerint áldomást mondani
a lebegő tündérre.</p>
<p>De mielőtt az áldomást elköszönthette volna, valami közbe jött,
a mi megzavarta az előadást.</p>
<p>(A habitüéknak protekcziós kulcsuk volt a prosceniumajtóhoz, a
melylyel bejárhattak időközben.)</p>
<p>Iván úr jött be a nézőtérre, s egy levelet tartva a kezében
magasra, erőszakosan keresztül törte magát a közönségen.</p>
<p>«Egy levél Magnétától Demeter úrnak! Igen sürgős!»</p>
<p>S fölnyujtotta a levelet a szinpadra Demeternek.</p>
<p>A bohócz letette a kezéből a poharat, hogy balkezével a levelet
elfogadhassa. Jobbjában volt a pallos.</p>
<p>A levél le sem volt ragasztva; nyitott borítékban hozták.</p>
<p>A tartalma nem volt irás, hanem nyomtatvány.</p>
<p>A világváros legolvasottabb lapjának, a «Tagblatt»-nak holnap
reggeli tárczája volt benne – kefelevonatban.</p>
<p>Ez volt a czíme:</p>
<p>«A Borodinszky-szinpad beszélő levágott fejének titka.»</p>
<p>S abban elejétől végig érdekes részletezéssel leirva mindaz, a
mit Fedor Magnétának elmondott. Az egész mechanikus bohózat.</p>
<p>A nyomtatvány alá veres plajbászszal odairva: «revanche!
Magnéta!»</p>
<p>Demeter kifestett arczának nem lehetett elsápadni. <span class=
"pagenum"><a name="Page_91" id="Page_91">-91-</a></span></p>
<p>El van árulva a titok, mely bűvészetének nimbusát képezte!</p>
<p>Kihirdetve az egész városnak, hogy miből áll az egész
szemfényvesztés!</p>
<p>A csodaemberek közönséges csepüfaló komédiások!</p>
<p>Holnap olvasni fogja egy világváros… napok mulva a kerek föld
minden közönsége.</p>
<p>Magnéta elől el van zárva az ég, de a Borodinszkyak előtt be van
deszkázva a világ!</p>
<p>A takarókendő alatt megszólal a fő:</p>
<p>«Demeter!»</p>
<p>«Ahó! Itt vagy?» kiáltja Demeter. Fogcsikorgatása hallik.</p>
<p>Most jön a szivarozási jelenet.</p>
<p>A gazdag protektor, Prokopin úr, föláll a zsöllyéből s oda
kinálja a drága szivarját Demeternek.</p>
<p>«Tessék ez az Uppman.»</p>
<p>Demeter, a helyett, hogy elvette volna, odamondott a nábobnak
egy szót oroszul.</p>
<p>Az valami nagy gorombaság lehetett, mert Prokopin úr ijedten ült
vissza a helyére.</p>
<p>Aztán nem is gyujtott szivarra Demeter.</p>
<p>Hanem odament a beszélő főhöz azzal a nyomtatványnyal a
kezében.</p>
<p>Levette róla a kendőt; lábával megnyomta a torokszorító gépnek a
pedálját.</p>
<p>Akkor aztán odatartá az aranytálon nyugvó fej elé azt a
nyomtatott czikket.</p>
<p>«Olvasd!»</p>
<p>Fedornak a fejét fogvatartá a garott.</p>
<p>A szemei kidülledtek. Nagyon is természetes volt.</p>
<p>A fogai összeverődtek; nehéz hörgése hallatszott.</p>
<p>Demeter várt, a míg Fedor elolvashatja az áruló tárczaczikket.
Azzal egy csapással leüté a fejét a pallosával.</p>
<p>Aztán üstökénél fogva fölemelé magasra a levágott főt; ezuttal
az igazi főt.</p>
<p>«Most beszéld már ki a titkainkat!»</p>
<hr class="chap" />
<div class="chapter"></div>
<p><span class="pagenum"><a name="Page_92" id=
"Page_92">-92-</a></span></p>
<p><span class="pagenum"><a name="Page_93" id="Page_93"><br />
-93-</a></span></p>
<h1>TÉGY JÓT</h1>
<p class="center">REGÉNY <span class="pagenum"><a name="Page_94"
id="Page_94">-94-</a></span> <span class="pagenum"><a name=
"Page_95" id="Page_95"><br />
-95-</a></span></p>
<h2>ELSŐ RÉSZ.</h2>
<h3>I.</h3>
<p>Két úr találkozik össze a szőnyeggel bevont főlépcsőn. Mind a
kettő fölfelé tart. Az egyiken sealskin prémgalléros téli kabát
van; a másikon rövid, bársonygalléros felöltő: az sincs begombolva,
alatta fekete frakk, sárga szegfüvel a gomblyukában; fehér kravátli
a nyakán.</p>
<p>Az elébb jövő lassú járású úri ember, a ki időt enged magának,
mikor lépcsőn megy fölfelé; az utóbb jövő fiatal athleta-alak, ez
hármasával szöki át a lépcsőket, megelőzve a másik urat.</p>
<p>– Szolgája Perukker úr!</p>
<p>– Alászszolgája Dobokay úr!</p>
<p>A daliás úr az első emeleti ajtónál megáll, melyen fényes
pakfong táblán olvasható e név: «Meritoris Zeno» s ott becsenget.
Sokáig jönnek az ajtót kinyitni. Az alatt a másik úr is megérkezik,
az is ott áll meg.</p>
<p>– Ah! ön is ide igyekezik?</p>
<p>– Tetszett már csengetni?</p>
<p>– Az inasok bizonyosan most vacsorálnak. Estély előtt a
cselédséget meg szokás étkeztetni.</p>
<p>– Hát ma itt estély lesz?</p>
<p>– Utolsó az évadban. Sokat igérő programmal. Hát ön nem arra
jött?</p>
<p>– Nem. Engem az úr hítt meg sürgetős üzleti ügyben.</p>
<p>– Tehát nem is akarja az asszonyságnak bemutattatni magát?
<span class="pagenum"><a name="Page_96" id=
"Page_96">-96-</a></span></p>
<p>– Ezúttal czélomon kívül esik.</p>
<p>– Kár. Igen jól mulatna.</p>
<p>Ez alatt kinyitották az ajtót. Az inason látszott, hogy most
kapkodta fel a liberiáját. Két másik szolgálattevő lélek épen nagy
negligéeben iparkodott jelmezét előkeresni valami szekrényből.</p>
<p>– Méltóztassék! kinálta a kurta felöltős a sealskingallérost az
elsőbbséggel.</p>
<p>– Kérem, uram, kinálkozék az vissza.</p>
<p>– No, no. Aetas præcedit. (A koré az elsőbbség).</p>
<p>– Hány éves ön?</p>
<p>– Harminczkilencz.</p>
<p>– Én meg harmincznyolcz.</p>
<p>– Akkor ön csókol nekem kezet s nevezhet urambátyámnak.</p>
<p>Az előszobában az inas le akarta segíteni az urakról a felső
kabátjaikat.</p>
<p>– Hagyja Jean, monda Dobokay úr; tele a kabátom zsebe irásokkal,
a mik velem akarnak jönni.</p>
<p>– De csak nem akar ön felső kabátban tánczolni? jegyzé meg
Perukker úr.</p>
<p>– Dehogy. A meghívó tíz órára szól: én még visszamegyek a
szinházba; a negyedik felvonás pompás skandalumon végződik: azt
élvezni akarom. Még most csak kilencz óra. Valamit hoztam, a mi az
estély programmjához tartozik: ettől akarom a gályámat – hogy is
mondják csak a hajósok? «löschen» – kitörülni. Tizenegyre untig
elég lesz teljes díszben megjelenni.</p>
<p>Ekkor aztán Perukker úrnak akarta az inas lehúzni a
kabátját.</p>
<p>– Csak hagyja rajtam. A salonban még nincs befűtve a kandalló, a
gáz sem ég; tudom a szokást; – most is influenzás vagyok. Nem
maradok soká.</p>
<p>S azzal mind a ketten magukkal vitték az utczai toilettejüket a
terembe, a hol csakugyan akkor iparkodott egy szolgálattevő
honpolgár a kandallóban alágyújtani, míg a <span class=
"pagenum"><a name="Page_97" id="Page_97">-97-</a></span> másik a
gázkandeláber fellobbantásával mesterkedett. A salonban sötét volt
még és hideg.</p>
<p>A harmadik inas pedig várt a rendelkezésre a két úr háta
mögött.</p>
<p>Dobokay úr átadta neki a névjegyét, hogy vigye a nagyságos
asszonyhoz. Perukker úr azt kérdezte, hogy itthon van-e a nagyságos
úr? Megértve, hogy nincs itthon, azt mondá, hogy várni fog rá öt
perczig: annak okvetlenül haza kell jönni a kitűzött időre.</p>
<p>Mikor aztán a három inas eltávozott a teremből, azt mondá
Dobokay úr Perukker úrnak:</p>
<p>– Vallja meg Perukker úr, hogy ön is azért nem tette le a prémes
kabátját, mert tele van a zsebe érdekes iratokkal?</p>
<p>Perukker úr felnézett a csillárra.</p>
<p>– Ügyvéd úr hozzá szokott a titkok kiderítéséhez.</p>
<p>– Bankár úr pedig a titkok megőrzéséhez.</p>
<p>Ezen aztán mind a ketten nevettek egy kicsit.</p>
<p>– Mondja csak Dobokay úr, három inast tartanak Meritorisék?
kérdé Perukker úr.</p>
<p>– Dehogy tartanak. Csak ez a kék az ő inasuk, a ki az ajtót
nyitotta előttünk; a sárga a Vigárdyék inasa, a kit estélyeken
kölcsön kérnek; a harmadik pedig a Dobos pinczérje. Minthogy a házi
szakácsné csak meleg ételeket tud készíteni, a kocsonyákat, halakat
a restaurateur szolgáltatja s egyúttal pinczért is küld hozzá
inas-livréeben.</p>
<p>– Nekem úgy tetszik, mintha ezeket a nagy japáni vázákat is
láttam volna már valahol, azt hiszem, Vigárdyéknál.</p>
<p>– Haneha azoknak az ikertestvérei voltak. Egyébiránt ez bevett
szokás. Inast, ezüstöt, porczellánt estélyekre kikölcsönözni. Ezt
még a mágnások is megteszik. S Meritorisék és Vigárdyék úgy szólván
egy családot képeznek. Hony soit, qui mal y pense.</p>
<p>– S fényes programmja lesz a mai estélynek?</p>
<p>– Sőt exorbitáns. Egy Párisból jött hegedűművész fog Sarasatet
mimelni. A nem annyira szép, mint köpczös királyi <span class=
"pagenum"><a name="Page_98" id="Page_98">-98-</a></span> tanácsosné
feledteti el velünk Pattit. A pièce de résistance-ot pedig képezni
fogja egy szellemdús causerie, a mit a házi asszony irt s maga fog
felolvasni.</p>
<p>– Ah! Hát a háziasszony Schöngeist?</p>
<p>– Magyarul «deliszellem». Az bizony. Fényes tehetség. Kár, hogy
romantikus hangulatú.</p>
<p>– Hát a házi úr miféle instrumentumon fog remekelni?</p>
<p>– Oh, az csak a börzén kottáz és nótáz.</p>
<p>Dobokay úr nagyot nevetett a saját szójátékának.</p>
<p>Perukker úr pedig nemcsak hogy nem nevetett rajta, sőt azt a
kritikát mondta rá, hogy:</p>
<p>– Pedig aligha jobban nem tenné, ha a klavir mellett gyakorolná
a «kotiren» és «notiren» mesterségét.</p>
<p>A Jean visszajött, jelentve, hogy a nagyságos asszony most
fejezi be a toilettejét s nehány percz múlva átjön az
elfogadó-terembe.</p>
<p>– No akkor én elhordom magam innen! monda Perukker úr; nem várom
tovább a nagyságos urat. Majd megtalálom a Steingasznernél. Jó
mulatást.</p>
<p>– Nem tetszik itthagyni a névjegyét a nagyságos úr számára?
kérdezte az etiquettetudó Jean.</p>
<p>Perukker úr egyet gondolkozott, aztán olyan mozdulatot tett a
kezével, mint a jegyszedő az alagútnál, mikor azt mondja a
kocsisnak, hogy «tovább».</p>
<p>Az inas kikisérte az előszoba-ajtóig.</p>
<p>Dobokay Alasztor egyedül maradt a salonban, ideje volt magát a
tükörből megnézni.</p>
<p>Bizony volt neki mit nézni magán. Ez a tökéletes athletai
termet, a min megfeszül minden öltöny: domború mellkas, erős nyak,
jól modellált fej, széles koponyával, gothikus homlokkal; a haj
egész kurtára lenyirva, az arcz simára borotválva, kivéve a
fülkanyarító félholdakat, s a jól kifent bajuszt, mely teljesen
érvényre engedi juttatni a széles, húsos szájat, a melybe szerelmes
minden asszony s a melytől fél minden ember. Csak a szemöldei
képeznek <span class="pagenum"><a name="Page_99" id=
"Page_99">-99-</a></span> némi rendetlenséget: az egyik lejebb
húzódik, mint a másik s ezzel még neveli annak a zöld szemnek
szatirás kifejezését. Ezeket a szúró szemeket, ezt a marni tudó
szájat hajh de sokszor megbámulják a törvényszék sorompói előtt, a
hol az ellenfelét (gyakran a királyi ügyészt) egész a vivisectióig
megkínozza. A boudoirokban még kegyetlenebb. Jaj annak, a kinek
udvarol. S aztán mentül jobban fáj, annál jobban esik. A kapott seb
éhes.</p>
<p>Alasztor miatt rágalmaztatni is dicsekedés. Alasztor által
rágalmaztatni pedig épen apotheosis.</p>
<p>No de eleget beszélt már a tükör. A salon oldalszárnyajtaja
szétnyilik: belép az úrnő.</p>
<h3>II.</h3>
<p>Meritoris Zeno neje, Camilla, alakjában, arczában egész leányos
megjelenés. Senki sem mondaná, hogy már egy tizenkét esztendőt
meghaladt leánya van. Termete azzal a karcsúsággal bír, a mit nem a
vállfűző kényszerít rá: az öltöny csak kifejezi a szép idomokat, de
nem szabályozza; a váll, a nyak, a félig födetlen kebel enged az
egészre divinálni. Az arcz kifejezése még inkább növeli a
csalódást: a halvány, de könnyen elpiruló arczszín, a finom
metszésű ajkak, korallpiros színükkel, a rózsaszín, lüktető
orrczimpák, a tiszta, keskeny homlok, melyet félig levágott
hajtincsek nem takarnak, a vékony, egyenes szemöldök, mind közös
egyetértéssel vallják, hogy itt egy gyermeteg, világtudatlan lélek
lakik; segít nekik az a hosszú szempilla is, mely félig lezártan
szinte hogy árnyékot vet az arczra. – Hanem aztán mikor ezek a
szempillák magasra felnyilnak s kivillan alóluk az a két sárga
szem, mely olyan, mint a topáz, meg mint a tigris szeme, a mélyében
ég valami láng: attól egyszerre zavarba jön a rá néző, mint a ki
kelepczébe jutott; mert mikor a szem kérdez, akkor arra a szemnek
kell megfelelni, s ezt a beszédet <span class="pagenum"><a name=
"Page_100" id="Page_100">-100-</a></span> olyan kevés ember tanulta
meg. S a sárga szemekhez kőszénfekete a haja.</p>
<p>Alasztor a belépő hölgy elé siet. Az kezet nyújt neki. A kezét
megcsókolják.</p>
<p>– Bocsánat, hogy kaczagányostul jövök be: a dugárúmat rejtve
kellett becsempésznem.</p>
<p>Azzal a felső öltönye zsebéből kihúz egy paksamétát.</p>
<p>– Elolvasta? kérdi a hölgy.</p>
<p>– Kétszer is. Először az elejétől a végeig; aztán meg a végétől
az elejéig.</p>
<p>A hölgynek az ajka és a keze remegett, a szempillái vertek,
mikor a kéziratot átvette. Az ő saját munkája volt az. Ez az átadó
pedig egy irgalmat nem ismerő kritikus, a ki nem professióból,
hanem passióból űzi ezt a szellemi hóhérmesterséget.</p>
<p>Camilla helyet mutatott neki egy karszékben a kandalló
előtt.</p>
<p>– Nem teszi ön le a felöltőjét? Rá fog melegedni.</p>
<p>– Nem ismerem a meghűlést. Aztán mindjárt visszamegyek a
szinházba.</p>
<p>– De hátha én sokáig itt tartom?</p>
<p>– Inkább attól félek, hogy hamar ki fog innen flankolni; mondjuk
puritánul: kipenderíteni.</p>
<p>– Olyan rossz akar lenni?</p>
<p>Leültek egymással szemben a kandalló elé, kettőjük között volt
egy kis japáni asztalka. Arra tette le Camilla az irást.</p>
<p>– Nos? Hát kezdje!</p>
<p>– Czukorral szokta nagysád az orvosságot bevenni, vagy a
nélkül?</p>
<p>– Czukorral szoktam.</p>
<p>– No akkor hát előre bocsátom azt, a mi édes. Nagysád teljesen
birja az irodalmi nyelvet: irálya minden kifogáson felül áll.
Elbeszélésének a meséje eredeti, ügyesen bonyolított, fordulatai
meglepők, az egész tarkázva szellemes ötletekkel, sok érzés
elpazarolva benne… <span class="pagenum"><a name="Page_101" id=
"Page_101">-101-</a></span></p>
<p>– Hisz ez mind igen kedvező…</p>
<p>– Ez a czukor; most jön a brom. Hanem…</p>
<p>– Hanem?…</p>
<p>– Ez az egész elbeszélés, ennek a tárgya, alakjai, ethikája,
mind egy rég megbukott költői gyáriparnak színehagyott,
divatvesztett, végeladásra került maradványa. Ez abból a hamis
romantika-iskolából való, a min senki sem ir többé; de több az,
hogy a mit nem is olvas senki többé.</p>
<p>Azok a sárga topáz szemek most nagyot villantak. Bátorkodott
szembeszállni a szigorú kritikussal.</p>
<p>– Szeretném az indokolást.</p>
<p>– Hát ha boncztani előadást akar végigélvezni, azzal is
szolgálhatok. Az ön elbeszélésének az alakjai mind olyan ideális
emberek, a milyeneket a mai világban már senki sem ismer. Az ön
hősnője képviseli a női erényt.</p>
<p>– Hát ez nem létezik?</p>
<p>– Létezik, mint kórtünet, de nem, mint jellemalap: híják
vérszegénységnek s gyógyítják vas- és mirenylabdacsokkal; vagy
legjobb esetben hiánya a csábító alkalomnak; de bizony most már
abban a régi példabeszédben sem hiszünk, a mi a «jól őrzött várról
és jól táplált helyőrségről» beszél.</p>
<p>– Ön ilyen rossz véleménynyel van a nőkről?</p>
<p>– Sőt ilyen jóval. Miért volna erény, nem tenni, a mit a
természet parancsol?</p>
<p>– E szerint ön a szerelemben sem hisz.</p>
<p>– A szó megvan, s azt nehéz helyettesíteni: épen azért, mert
százféle variansa akad. Az legtöbbször kutyaösztön, érzéki
gerjedés, máskor suggestio, sűrű esetben conventiós megszokás: egy
egész osztálynál alkútárgy és speculatio. Mindannyiszor egészen
jogosult thema egy modern elbeszéléshez. De olyan idealis
szerelmesek, a minőket ön ir le, csak a keresztes hadak korszakában
lehettek, no meg Kisfaludy Sándor hősei idejében: «Szigligetben
fogunk élni: Szerelmünkben boldogok». Ma az úgynevezett
<span class="pagenum"><a name="Page_102" id=
"Page_102">-102-</a></span> szerelemnek reális motivumai vannak.
Hát még aztán az a nemes keblű imádó, a ki lemond!</p>
<p>– Hát a férfiui lemondás?</p>
<p>– Bevallása a gerinczsorvadásnak. Félelem a nevetségessé
lételtől.</p>
<p>– És a jótékonyság?</p>
<p>– Agylágyulás symptomája. Gyakran megvesztegetési kisérlet a
sors ellen.</p>
<p>– De hisz önnek magának is ott áll a neve minden jótékonysági
gyűjtőíven.</p>
<p>– Az nálam reklám. A legtöbb embernél ugyanez.</p>
<p>– Hát ön nem hiszi, hogy vannak jó szivű emberek?</p>
<p>– Jó szív? Hát mi köze a szívnek az emberi indulatok és érzelmek
szabályozásához? A szív egy monoton munkára alkotott gép, a mi
absolute nem érez semmit. Igenis van befolyása az emberi érzelmekre
és kedélyhangulatokra a májnak, az epének és más változó gerjedelmű
életműszereknek, a mik a két nemet megkülönböztetik; de főképen a
gyomornak. Az éhes és a túlterhelt gyomor csinálhat regényt,
csinálhat világtörténetet: de mit csináljon az a szegény ártatlan,
izmokból, erekből és idegszálakból összegubanczolt tömeg, a mi a
mézeskalácsosok mintáját képezi, mikor annak egy pillanatnyi ideje
sincs a külső benyomásokat felfogni s azok ellen reagálni?</p>
<p>– Jól van. Tehát ne legyen a szívnek semmi köze az
elhatározásainkhoz: de az erős emberi akarat hatalmát csak nem
hozza ön kétségbe?</p>
<p>– Erős akarat! Hisz az meg épen nonsens. Hát akarta az ember
azt, hogy szülessen? Akarta azt, hogy fiu legyen, vagy leány?
Akarta, hogy szép legyen, vagy rút? erős vagy gyönge? Minden az
átörökléstől függ. A kinek az apja vagy nagyapja bolond volt, maga
is bolond lesz. A kinek játékszenvedélye van, a fiának is az
lesz.</p>
<p>– És a talentumok?</p>
<p>– Azok meg épen az agy idomulásától függnek. Az már tudományosan
megállapított igazság, hogy az agyvelő <span class=
"pagenum"><a name="Page_103" id="Page_103">-103-</a></span>
idegszálainak bonyolódása okozza, hogy az egyik emberből
hegedűművész, a másikból szobrász, a harmadikból meg financier
lesz: a többi marad hétköznapi embernek, cretinnek vagy
gonosztevőnek, s ez teszi tönkre az ön egész ethikai okoskodását, a
mi költői igazságtételben, égi megtorlásban nyilatkozik. Ugyan hogy
büntetne meg egy láthatatlan hatalom valakit azért, mert a
szemöldöke fölötti agykidudorodás a gyilkossági hajlamot fejtette
ki nála, a másikat meg azért, hogy a hátsó agy erős duzzadása a
nemi ösztönnek adott túlnyomó uralmat a gerinczagy fölött. A
természet szeszélyei miatt csak nem lakolhat meg az egyén.</p>
<p>– E szerint ön a túlvilágban sem hisz?</p>
<p>– Kedves nagysád! olvasta ön már Flammariont? Akkor tudja, hogy
– hozzávetőleg – mi van ezen a mi világunkon túl? Az egyetlen
planéta, a melyet magunkforma állatoktól lakható földnek ismerünk,
a Mars. De az már eddig is úgy túl van tömve lakosokkal, hogy ott
még a földről átrepülőket is minden jó indulat mellett sem
fogadhatják be. Csak a mohamedánok hisznek még a paradicsomban. De
azok is csak a férfiak számára tartogatják azt. A buddhistánál van
lélekvándorlás állatokba. A többinél nincs túlvilág. A civilisált
világ minden tagja fölemelkedett már arra a tudatra, hogy itt ezen
a földön kell kivenni az élvezetekből annyit, a mennyit lehet. A
socialismus nem ismer másvilágra szóló utalványokat, a mikkel az
ascetákat jól lehetett tartani.</p>
<p>– És így ön nevetségesnek tartja az imádkozást is? és az
áhitatos léleknek Istenhez való ragaszkodását? Annak minden
csodajelenségeit?</p>
<p>– Édes nagysád! Hiszen méltóztatott iskolákat végezni. Tudja,
hogy mi a hang? Rezgéshullám, mely perczenkint 200 méternyire
halad. Vegye kezébe a plajbászt és számítson. Hiszen a mely
zsolozsmát Árpád apánk bejövetelekor a vereczkei szorosnál a
táltosok elharsogtattak a nap mezején lakozó Hadúrhoz, az a
természet <span class="pagenum"><a name="Page_104" id=
"Page_104">-104-</a></span> törvényei szerint most a millenniumra
fog oda megérkezni.</p>
<p>– Ön istentagadó.</p>
<p>– Nem. Én csak embertagadó vagyok. Az Isten lételét elismerem,
bár megérteni nem tudom; de az emberek lételét tagadom. Állatok
vagyunk!</p>
<p>– Ez nagyon vigasztalan tudat volna.</p>
<p>– Nem akarom felerőtetni. Én nem vagyok buddhista missionarius,
én csak jóakaró kritikus vagyok. Önnek a művéről beszélek. Ez a
válfaja a poesisnek leélte magát. Jelenben senki sem kultiválja. Ha
ön sikert akar kivívni – igazán szép tollával – akkor választania
kell – két közönség között. Vagy irjon ön legendákat,
csodatörténeteket, meséket a babonás, histerikus, fanatikus
félmívelt osztályok számára: annak is lesz kelendősége; vagy pedig
irjon esendő, önző, élvező emberekről, a milyenek mindnyájan
vagyunk és akarunk lenni. Tündérekben, szentekben még sokan
hisznek, de már becsületes emberekben, jó szivekben, szerető
lelkekben nem hisz senki. S a mi nem kriminalitás, az nem
vétek.</p>
<p>Camilla még nem hátrált meg.</p>
<p>– Nem a munkám védelmére szólok, hanem az ön világnézete ellen.
Én már vén asszony vagyok, de én még rossz jellemű emberrel nem
találkoztam a világon, se férfiban, se nőben.</p>
<p>– Vén asszony? Ugyan már micsoda banális fogás az, engem akarni
kényszeríteni bókok mondására. Ön soha sem lesz vén asszony. Ön
most is kis leány. Hanem vén irónő. Ezelőtt negyven esztendővel
irhatott volna ön szép Dorfgeschichteket német parasztokról német
Hausfrauk számára. De most már a parasztokból is kiveszett az idyll
(ha ugyan volt valaha) s a mióta a kisasszonyok nem strickolnak
harisnyát, oda a sentimentalismus.</p>
<p>– Hát a vallás?</p>
<p>– Vallás? Ez az a kihült planéta, a minek a fénye elmult: csak
az árnyéka maradt meg. Van zelositás, van <span class=
"pagenum"><a name="Page_105" id="Page_105">-105-</a></span>
fanatizmus, más felekezet elleni gyűlölködés, de a mi a hitelv
volna, hogy «szeresd a felebarátodat», meg az, hogy «az én országom
nem e világból való», ezeket nem tartja senki. A munkást nem lehet
többé azzal biztatni, hogy majd a paradicsomban ő lesz az első, a
ki most utolsó. Itt ezen a földön követeli a maga részét. Nincs már
nagyravágyás: csak stréberség; nincs már hazaszeretet: csak
politika; nincs már remény: csak intrika; az antik ideál mind
stereotipozva kapható: eredetije a muzeumban. Dicsőség? Gomblyukban
czinkből. Egy bálvány van, a kit imád mindenki.</p>
<p>– A pénz?</p>
<p>– Nem az. Hanem saját maga.</p>
<p>– Hisz akkor jobb volna nem élni.</p>
<p>Alasztor elnevette magát. Gyönyörű fehér fogsor villogott elő a
bajusza alól.</p>
<p>– Ne vegye olyan tragikusan a dolgot, nagysád. Abban a világban,
a mit ön teremt a képzeletében, mindig érdemes élni. Ön boldog,
megelégült, nemes lelkű, azért hasonlónak hiszi a többi egyedeket
is. Bátran felolvashatja ön a munkáját a mai estélyen, mindenki
tapsolni fog. El lesznek ragadtatva. Magasztalói elől nem fog hová
menekülhetni. A jelenlevő újságírók összetett keztyűkkel fogják önt
kérni, hogy engedje át nekik a vasárnapi tárczájuk számára e
remekművet s tiszteletdíj fejében egy értékes szaczúmát fognak
önnek küldeni. De próbálná csak meg, mint egy szegény hivatalnok
özvegye, ugyanezzel a művével sorba látogatni a szerkesztőségeket
szerény honorárium igényével: majd gyönyörködhetnék azokban az
elmés észrevételekben, a miket a szerkesztői mondanivalók
szecskaládája szolgáltat a kéziratoknak, melyek vissza nem adatnak.
Ön énekelni is fog, egy szép chansonettet, vendégei tapsolni fognak
utána. De énekelné el csak azt, mint erre a keresetre szorult igazi
énekesnő; majd megtudná, hogy miféle strófát énekelnek folytatásul
ugyanarra a melódiára ugyanazok az uraságok. <span class=
"pagenum"><a name="Page_106" id="Page_106">-106-</a></span> Eh!
Boldog nő nem lehet irónő. Ahoz a szenvedések iskolája kell. Nagy
katasztrófák. No lássa: most keresztet vetett magára. Irjon
legendákat! Nos? Elég volt már a gorombaságból?</p>
<p>– Nem! Még én akarok önnek gorombaságokat mondani. Most rajtam a
sor.</p>
<p>– Ah! Ez élvezetes lesz.</p>
<p>– Nem az emberiségben van a hiba, hanem önben. Ön hirhedett
ügyész: hol védő, hol vádló. Egészen bele élte magát az emberi
lélek árnyoldalainak tanulmányozásába. Valamint egy kórház főorvosa
csak betegeket lát maga körül, így a hires jogász csak vétkeseket,
önzőket, csalókat, tettetőket, hitszegőket. Ön nem ismeri az igazi
világot: én ismerem azt! Én látom a valót.</p>
<p>– Ön látja a valót? Ezekkel a chryzopraz szemekkel? Hisz ön
saját magát sem ismeri! – De többet mondok: még a saját leányát sem
ismeri.</p>
<p>Camilla megrezzent erre a szóra.</p>
<p>– A leányomat? Hát mit tudhat ön a leányom felől? Hisz az még
gyermek!</p>
<p>– Tudom. Tizenkét esztendős. Hanem azért mégis több
életbölcsesége van, mint önnek.</p>
<p>– Honnan veszi ezt az állítást?</p>
<p>– Hiszen régi barátja vagyok e háznak. Bocsánat a forgalomból
kiment szóért. Régi bejárója. Néha egy baráti ebédnél, meg az után
volt alkalmam a kis Helvilának egy-egy közbevetett mondását
feljegyezni. Az mind olyan okos szó volt; nem az enfant terrible-ek
hebehurgya belekottyanásai, hanem egy józan kritikus szellemnek a
megnyilatkozása: a ki már a dajkájától sem engedett magának
hazugságokat mondatni. Ez soha sem fut el az ember elől, hanem
szembe áll s olyan vágásokat ad, hogy elképedünk bele. Meg ne
ijedjen nagysád. Egészen az anyja lelkületét tükrözi vissza.
Csakhogy a tükörkép erősebb az eredetinél. – Urhölgyeinknél az a
szokás, hogy egy szantálfa legyezőre az ismerőikkel emlékmondásokat
<span class="pagenum"><a name="Page_107" id=
"Page_107">-107-</a></span> iratnak. A kis Helvila is abban a
kitüntetésben részesül, hogy vele is iratnak ilyen legyezői
bölcseséget. Azokat aztán nekem is megmutatják. Egy szép
kisasszonynak ezt irta a legyezőjére: «Nem az boldogít bennünket, a
mink van, hanem az, a mit remélünk.» A szép delnő tőlem kérdezte
meg, hogy mit tesz ez; ő nem érti. – De honnan vesz egy
tizenkétesztendős gyermek ilyen gondolatot?</p>
<p>Camilla arczán látszott a kellemes hangulat.</p>
<p>– De erősebb mondás az, a mit Vigárdyné legyezőjére irt a kis
leány. Azt tetszik tudni, hogy Amanda ő nagysága teljesen az én
világnézeteimet osztja. Annyira összetalálkozunk az egész
életfilozófiánkkal, annyira rokonok a lelkeink, (ha ugyan van
lelkünk), hogy nem szeretnék neki férje lenni azért a háromemeletes
sugárúti házért, a mit kelengyében kapott. És a mellett alaposan
tudós. Professzor lehetne. És azt érezteti. És gyöngeségei
nincsenek. Hát ennek ezt a mondatot irta a legyezőjére a kis
Helvila: «A tengerszemnél, mely semmi élőt nem táplál, többet ér
egy harmatcsepp, melytől egy fűszál föléled.» – De már a szép
Amanda nem kérdezte én tőlem, hogy mi ennek az értelme? Azt mondá:
«No nézd! A galambfióknak fullánkja van!» Kitalálta, hogy ki az a
tengerszem, s ki az a harmatcsepp?</p>
<p>E perczben észrevette Camilla, hogy egy szőnyegajtó kissé
megnyílik: ott valaki hallgatózik.</p>
<p>Bosszúságát nem tudta elrejteni.</p>
<p>Alasztor megsejtette azt s sietett búcsút venni.</p>
<p>– Még visszasietek a szinházba. Egészen kedvem szerint való
darabot adnak. Az emberek, mint állatok. Igazi állatmutogatás.</p>
<p>– De visszajön?</p>
<p>– Nem fogok sietni. A királyi tanácsosné cavatináitól engedek
másokat idvezülni. Mikorra nagysád felolvasására kerül a sorrend,
akkorra jelen leszek.</p>
<p>– No azzal épen nem vigasztal meg. <span class=
"pagenum"><a name="Page_108" id="Page_108">-108-</a></span></p>
<p>– Becsületemre – ámbár nem hiszek a becsületben – fogadom és
megtartom a fogadásomat mint egy troubadour – ámbár nem hiszek a
troubadouroknak, – hogy egy suttogó szóval sem fogom a nagysád
előadását zavarni, s mikor a vendégnyáj éljenez: keresztül fogja
hallani a tetszészsivajon nagysád az én stentoromat.</p>
<p>– No csak azt ne tegye, kérem.</p>
<p>Camilla kezét nyujtá: Alasztor az ajkaihoz emelte a svédkeztyűs
kacsót s aztán a sarkával előre kihátrált az ajtón, ámbár ez a neme
a haladásnak homlokegyest ellenkezik a realizmussal.</p>
<h3>III.</h3>
<p>Camilla összehúzta a szemöldökeit; egyéb kifejezése a haragnak
nem állt rendelkezésére – ezzel a szelíd arczczal. Sietve ment a
félig felnyitott oldalajtóhoz. Közeledtére az ajtó egészen
felnyilt. Haragjának tárgya ott állt előtte. Egy kis leány. Azaz,
hogy egy nagy kis leány. Volt olyan magas, mint az anyja. Kurta
gyermekruhát viselt fehér percailból, bugygyos kerek fodorral a
nyaka körül, a derekán széles kék öv volt, nagy csattal haliotis
csigahéjból; a nyakán egy sor fekete gyöngy jetteből.</p>
<p>Semmiben sem hasonlított az anyjához. Az arcza telt és halavány;
a szája nagy, mély gödrökkel a szegletein, a mik mosolygó
kifejezést adnak neki; az orra görög szabású; nagy kék szemei
őszintén felnyilva; magas homloka, felfésült szőke hajjal, mely
egyetlen varkocsba fonva hosszan ereszti alá a végén átkötött kék
szalagcsokrot. De még ahoz sem hasonlít, a mit egy okos leánynak
szokás nevezni. Inkább egy kedves kis bamba, első tekintetre.</p>
<p>– Te hallgatóztál! szól szigorú tekintettel a mama.</p>
<p>– Nem én. Tanulmányoztam. Mindig arra intesz, hogy az okos
emberek beszédéből tanuljak, s ez már csak okos ember, a kire
rábíztad a munkád megbirálását. <span class="pagenum"><a name=
"Page_109" id="Page_109">-109-</a></span></p>
<p>– Ez illetlenség.</p>
<p>– Ugyan ne húzd össze úgy a szemöldöködet! Sehogy sem illik az
arczodhoz a harag. Hát nem szabad énnekem akkor jönnöm az én kis
mamámhoz, a mikor akarok?</p>
<p>– Jól van no. Kis baba! Hát kell indus fánk? Azért jöttél?</p>
<p>– Majd ha rákerül a sor.</p>
<p>– Ah! Camilla csodálkozva rázta meg a fejét, aztán úgy tett,
mintha figyelmen kívül hagyná ezt az impertinentiáját. – Megittad
már a tejedet?</p>
<p>– A kis cziczámmal megosztva. Az is erős növésben van, korához
képest: félő, hogy angolkórba esik.</p>
<p>– Akkor mehetsz a szobádba alunni. Tudod, hogy az orvos azt
rendelte, hogy korán le kell feküdnöd.</p>
<p>– És a svéd gimnastikai gyakorlatot.</p>
<p>– Azért, hogy görbe ne legyen a hátad.</p>
<p>– Hiszen ha Ollendorftól meg nem görbült a hátam…</p>
<p>– No hát mivel akarod az estét tölteni? Kell a contes bleus?</p>
<p>– Azt szeretném már, ha el tudnám felejteni.</p>
<p>– A regényeimet pedig nem szabad kilopkodnod.</p>
<p>– Nem is kellenek. Szeretnék az estélyen itt lenni.</p>
<p>– No arról szó sincs.</p>
<p>– Hiszen mindig ott lennék melletted; aztán vigyáznék rád és
figyelmeztetnélek.</p>
<p>– Te! Én rám?</p>
<p>– No bizony itt volna az ideje, hogy a kis leányok gardirozzák a
mamáikat.</p>
<p>– Helvila! Te kezdesz insolens lenni.</p>
<p>– Hát látod, most is micsoda boutade-okat mondtál ennek a
rózsabogárnak!</p>
<p>– Micsoda rózsabogárnak?</p>
<p>– Én úgy hivom, mert a rózsabogárnak is az a szokása, hogy a
legszebb rózsakelyheket kirágja és elbűzíti. Én a te helyedben majd
mondtam volna neki valamit.</p>
<p>– Ugyan mit? <span class="pagenum"><a name="Page_110" id=
"Page_110">-110-</a></span></p>
<p>– Hát semmi esetre sem vitatkoztam volna vele a fölött, hogy
milyennek teremtette a jó Isten a világot, hanem azt mondtam volna
neki, hogy «jól van uram: hát majd legközelebb le fogom irni önt,
úgy, a hogy ön teremtette meg magát». Akkor aztán majd ő sírt
volna.</p>
<p>Camilla alig birta visszafojtani a nevetés-csiklanyt. Nem volt
szabad buzdítani vele ezt a pajkos gyermeket.</p>
<p>– No majd ráérsz ilyen nagy embereket sírva fakasztani négy
esztendő múlva.</p>
<p>– Miért négy esztendő múlva?</p>
<p>– Azért, mert még most gyermek vagy s gyermekleányt nem visznek
felnőttek társaságába.</p>
<p>– Miért nem?</p>
<p>– Mert még nincs hozzávaló eszük.</p>
<p>– Hát szükséges az, hogy a leányoknak a társaságban eszük
legyen? Hiszen ha eszük van, nem kivánkoznak oda.</p>
<p>– Azt te nem érted. A társaságban olyan tárgyakról beszélnek, a
miket te neked még nem szabad megismerned.</p>
<p>– Nem volna szabad; de mégis ismerem. Tudom én azt jól, hogy a
te estélyeidet diszítő vendégraj között egy asszonyságot úgy hínak,
hogy madame Delila; egy másikat meg Betszabénak; egy harmadikat úgy
hínak, hogy madame Potifár; s a ki ennek a három illustris hölgynek
a viselt dolgairól még többet is tud feljegyezni, mint a mennyit
nekünk kis leányoknak az iskolában tanítanak a mintaképeikről, azt
a te kedves barátnédat úgy híjják, hogy «Toffi»: a mi származik az
«aqua toffana»-ból.</p>
<p>– Hallod-e, megijesztesz azzal, a mit beszélsz; igazán
megijesztesz.</p>
<p>– No pedig hát nem akarlak megijeszteni. Te drágalátos, te
kedves szép mama. Jaj de gyönyörű ruhád van! Fordulj meg, hadd
lássalak minden oldalról! Ah be szép ez a jáczint-guirlande az
uszályodon! Meg ez a japáni szalagöv!</p>
<p>– No de micsoda hizelkedés ez megint? Mért akarsz
megvesztegetni? <span class="pagenum"><a name="Page_111" id=
"Page_111">-111-</a></span></p>
<p>A kis leány a tenyereit csapdosta össze, könyörögve egész
gyermekmódra:</p>
<p>– Oh csak azt engedd meg, hogy akkor bejőjek, mikor az a
Párisban járt violinista játszani fog: valahányszor rágondolok,
mindig utólér a szívdobogás. Azt hiszem, hogy az egy kis isten. Az
az én Orpheusom!</p>
<p>– No ez épen elég ok arra, hogy távoltartsalak.</p>
<p>– Hiszen csak addig vagyok bele szerelmes, a míg nem láttam. Ha
látni és hallani fogom, azt mondom: «maga majom». Nem! Nem! Csak
tréfáltam. Nem a hegedűs az én ábrándom, hanem Beethoven
symphoniája. Ezért rajongok.</p>
<p>– Ha rajongsz érte, magad is el tudod játszani a zongorán.</p>
<p>– Üm! Magam is! Hisz a mi zenét magam csinálok, azt utálom,
gyűlölöm, s valahányszor végig játszom azt a symphoniát, térden
állva kérek bocsánatot a mester szellemétől, hogy így meggyaláztam.
A zongorát is gyűlölöm. Annál jobb szeretem, ha a fali óra
muzsikál. A mi óránk az én legkedvesebb művészem; csak két darabot
tud: az Arditi csókkeringőjét, meg a Serenadewalzert; de azokat
nagy precisióval játszsza. A zongora egy nagy lelketlen barom. A
hegedűnek van egyedül lelke.</p>
<p>Camilla okosan akarta a kis leányt helyes észjárásra
vezetni.</p>
<p>– Látod kedveském, a leányoknak onnan számítják az életkorát,
hogy mikor vitték őket először társaságba.</p>
<p>– Jajh, kedves öreg mamácskám, ez egy olyan régi közmondás, hogy
ezt már a gouvernanteomtól is hallottam: tudod, attól az angol
misstől, a ki olyan szép volt; a kit azért küldtél el, mert egyszer
rajta kaptad, hogy az édes papa megcsókolta.</p>
<p>Camilla az ajkába harapott.</p>
<p>Szerencsére megszólalt a fali óra: tizet ütött, aztán rákezdte a
csókkeringőt. Erre a nagy leányból egyszerre kis leány lett;
elkezdett együtt trallázni a zenélő géppel és <span class=
"pagenum"><a name="Page_112" id="Page_112">-112-</a></span> magában
walzerezett jobbra-balra keringve, a szoknyáját széthúzva a két
kezével; – egyszerre megállt az anyja előtt.</p>
<p>– De hát mi az a csók? Mi van abban? Engem mindennap megcsókol
az apa: de én nem találok abban semmi jót. Hát mi benne a
rossz?</p>
<p>Camilla könyörgésre fogta a dolgot.</p>
<p>– Kérlek! nagyon szépen kérlek, kedves leánykám: eredj a
szobádba feküdni. – Úgy szólt hozzá, mint egy esedező a
zsarnokához.</p>
<p>S erre a könyörgő szavára az anyjának a daczos kis leány
odaomlott a lábaihoz, átölelte a térdeit és sírva mondá: – Megyek
kis anyácskám. Ne haragudj rám…</p>
<p>– No hát jer, ölelj meg.</p>
<p>– Nem töröm össze a jáczintcsokrodat.</p>
<p>Azzal elfutott az oldalajtón át.</p>
<p>Camillának nagy szüksége volt a fali tükörhöz sietni,
meggyőződni felőle, hogy nem veresek-e a szemei?</p>
<h3>IV.</h3>
<p>A villanycsengetyű az előszobában jelezte, hogy vendég érkezett.
Az első vendég. «De hát valakinek csak kell első vendégnek lenni.»
(Ez az arany mondás már czinkbe van öntve.)</p>
<p>Annyi idő sem telik a külső ajtó meg a belső ajtó nyitása
között, a mennyit egy felső kabát levetése igényel. Érthető. Mivel
hogy a vendég úr nem frakkban jön, hanem mókusszínű paletotban.</p>
<p>Nem kell őt bemutatni. Ismeri őt minden ember. Ilyen úr nincs
több Budapesten. Azt adomázzák róla, hogy egyszer a redoutebálban
egy nőmaszkot szedett fel, a kivel aztán leültek soupirozni. A
hölgyecske letette az evésnél alkalmatlan álarczot. «No hát uram,
már most ön is tegye <span class="pagenum"><a name="Page_113" id=
"Page_113">-113-</a></span> le a hamis orrát.» – Dehogy hamis! Ez
az egy igaz rajta. Ő az a híres Kapiczány úr: az ujságiró.</p>
<p>Első szava a nem illő toilette miatti védekezés. Azt már nem
mondhatja, hogy az ő zsebe is tele van irással: mert az már csunya
plágium volna. – Bocsánat, hogy nem frakkban jelentem meg; de olyan
kegyetlen rheuma van a balkaromban, hogy nem birok öltönyt
váltani.</p>
<p>– Annál szebb öntől, hogy mégis eljött az estélyünkre.</p>
<p>– Pont tíz óra! Elsőnek érkeztem. De hát valakinek csak kell
első vendégnek lenni.</p>
<p>– Ez igaz!</p>
<p>(Dehogy igaz! Azért jött valamennyinél hamarább, hogy
felhasználva a házi asszony védtelen helyzetét, azt
meginterwievolja.)</p>
<p>– Ő nagysága Meritoris úr nincs még idehaza?</p>
<p>– Még nem jött elő.</p>
<p>– Bizonyosan a tattersallban van. Most folynak a nevezések,
vajjon milyen nevü lovakkal fog a Captain Blue a tavaszi
Handicapban startolni?</p>
<p>– A férjem kilépett már a társulatból.</p>
<p>– Nagy kár! Ő volt annak az istállónak a lelke.</p>
<p>(Colossalis ötlet! Egy egész istállónak a lelke!) Kapiczány úr
folytatja a vallatást.</p>
<p>– Meritoris úr maga is tartott egykor idomító-istállót.</p>
<p>– Igen. Mikor még tószegi birtokunkat tartottuk. Sok
veszteséggel járt.</p>
<p>(Ez nem kellemes visszaemlékezés! Más materiához kell
kezdeni.)</p>
<p>– De annál fényesebben fog beütni a málégyűrű;<a name=
"FNanchor_2" id="FNanchor_2"></a><a href="#Footnote_2" class=
"fnanchor">2)</a> óriási osztalékról beszélnek.</p>
<p>– Üzleti ügyekbe nem vagyok beavatva.</p>
<p>– Most értesültem róla, hogy a sárad-korpaházai vicinalis
vasútat is átvette egy consortium nevezetes nyereménynyel. Nem
mondta Meritoris úr? <span class="pagenum"><a name="Page_114" id=
"Page_114">-114-</a></span></p>
<p>– Nem tudom, a férjem érdekelve van-e benne?</p>
<p>– Fordítsa hasznára nagysád az értesítésemet. Nagysádat jogosan
megilleti egy gyöngy nyakszorító a szép nyereségből.</p>
<p>– Nem szeretem az ékszereket.</p>
<p>– No akkor Meritoris úr előnyben van. Számára útban van már a
Takova-rend. Első kútforrásból tudom.</p>
<p>Újból szól a csengetyű, tárul a szárnyajtó. Ezúttal egy delnő
érkezik: egyedül. – Mindjárt okát fogja adni, hogy miért jött
egyedül?</p>
<p>– Nem vártam az uramra. Az a clubban conferentiázik. Előre
siettem hozzád: szétnézni, hogy jól terített-e fel az inasom?
Tudom, hogy te nagyon el vagy ilyenkor foglalva. Nem is tanulmányod
a buffet. Nekem meg az az elementumom. Csókollak kedvesem.</p>
<p>Azzal a két szép hölgy olyan közel viszi egymáshoz az ajkait,
hogy csóknak is lehet számítani.</p>
<p>A beköszöntő szavakból megérthettük, hogy a szép vendégnő
Vigárdy képviselő úr hitvese, Amanda. (Club, conferentia, kölcsön
adott inas.)</p>
<p>Igazán szépségszámba mehet. Mollet termet, erősen kivágott
derékkal; szép nyak, sokat jelentő buste; az arczot nagyon is
egészségesen temperálja némi poudre de serail; a szemei nagyok és
kiülők, kár, hogy a szőke szemöldök nem harmoniáznak velük. A
dúsgazdag haj is hasonló világos szőke, körül a homlokon építészi
symmetriával alkotott hajbeli kacskaringók. (Egy befelé fordított
Medusa.)</p>
<p>Kapiczány úr ebbe is bele akar kötni; de itt már megbukik. A
szőke delnő lehunyorított szempillákkal néz rajta végig:
valószínüleg a paletot miatt. – Drága nagysám.</p>
<p>A legyezővel félretolják az útból.</p>
<p>– Nem! Nem! semmi interwiev! Én újságiróval nem állok szóba.
Engem ki ne irjanak. Nem akarok híres lenni.</p>
<p>Azzal hivatását követve, elsiet az ebédlőbe, a hol az inasok a
lakomaasztal szerkesztésével bajlódnak. <span class=
"pagenum"><a name="Page_115" id="Page_115">-115-</a></span></p>
<p>– Ő nagysága még most nagyon haragos, rebegi Kapiczány úr,
malitiosusan hangsúlyozva a mondat közepére eső két szót.</p>
<p>A társalgás megint új lökést kap két új vendég érkezése által.
Az egyikről tudjuk, hogy hegedűművész; nem azért, mintha hóna alatt
hozná az instrumentumát: az előre lett küldve; hanem arról, hogy a
haja egészen Sarasate s a gomblyukából apró érdemrend-füzér csügg
alá. A másiknak csak a hajkenőcs-illata sejteti, hogy ez a hegedűt
kisérő zongora-automat.</p>
<p>– Előre siettem, mond a hegedűművész Camillának, azért, hogy
elébb a zongorát kipróbáljam, a melyen tisztelt barátom kisérni
fog, nehogy megtörténjék rajtam, a mi gyakori eset, hogy a zongora
félhanggal alább van stimmolva. Tavaly télen is megesett rajtam, a
midőn Sadi Carnot elnök előtt voltam szerencsés előadást tarthatni
a Tuilleriákban.</p>
<p>– Sadi Carnot előtt! a Tuilleriákban? rohan közbe Kapiczány úr,
nem engedve a művésznek megkezdett periodusát végig elmondani, No
ezt nekem kell önnek elmondania, senki másnak.</p>
<p>Azzal megfogja a művész frakkján azt a keresztül fűzött arany
gombot s magával vonszolja a zongora zugába, hogy kikérdezze belőle
a Tuilleriák specialis titkait, nehogy az újon érkező vendégek is
meghallják.</p>
<p>A kik most érkeznek, szintén a művészi előadásra vállalkozott
alkatrészek: azok a legidegesebbek, a kik félnek az elkéséstől. Ő
nagysága királyi tanácsosné, Thurzó Emilia asszonyság, férjével,
Thurzó Attila királyi tanácsos úrral. (Nem ötvenkrajczáros név!
valóságos régi család!) Szárnyaik alatt közös büszkeségök: Elvira
kisasszony.</p>
<p>Emilia nagysám, mint már Alasztortól hallottuk, a köpczös
categoriába tartozó szépség, a leánya pedig tökéletes hasonmása az
anyjának, arczban és termetben. (Tizenhét éves.)</p>
<p>A királyi tanácsos jól táplált alak, a kinek az a fátuma,
<span class="pagenum"><a name="Page_116" id=
"Page_116">-116-</a></span> hogy erősen meggörbült orra van, a
miért mindenki azt hiszi róla, hogy Noé apó első szülöttének az
ivadéka: pedig nem az. Becsületes tót atyafi.</p>
<p>Ezeket alig helyezte el Camilla (nem igen volt még őket kinek
bemutatni), érkezett a harmadik csoport: doktor Czigelka és a
családja. A doktor nagyon alacsony termetű uracska, a kinek két
harmadrésze has, egy harmadrésze fej és láb. A felesége ellenben
egy fejjel magasabb nálánál, igen sovány és csupa könyök. Az arcza
olyan, mint a macskáé: szétálló szemek, pisze orr, kicsiny áll. A
háta mögött úgy híjják, hogy desperátus macska.</p>
<p>A harmadik családtag egy reményteljes urfi, a ki se az apjához,
se az anyjához nem hasonlít: középen kétfelé választott hajú
embervakarcs; fekete, mint egy czigány és pökhendi.</p>
<p>A kis doctor jellemét sejteti az a sok érdemrend, mely a
frakkjának mind a két oldalát takarja, ezüstös csillagok, négy, öt
és nyolcz ágú keresztek mindenféle színű szalagokon; a hölgy keblén
ellenben egy óriási jonquille-bouquet takarja a természet
mostohaságát.</p>
<p>Kapiczány úr legelébb is siet a királyi tanácsosékba
belekötni.</p>
<p>– Bocsánatot kérek, hogy nem frakkban jöttem; de ma reggel a
vívó-iskolában olyan vágásokat kaptam a jobb karomon, hogy most nem
megy föl rá a frakk.</p>
<p>A doktorék azonban háttérbe szorítják a journalistát. Doktor úr
siet bemutatni kitünő magzatját a nagyságos uréknak.</p>
<p>– Rikhárd fiam! Harmadéves jogász. Az olvasókör jegyzője. Egy
genie! Hírlapokba is ir. A zöldtollas pártnak a jelöltje.</p>
<p>– Nagyon örvendek, szól kezét nyújtva a királyi tanácsos az
ifjunak.</p>
<p>A szülők nagyon szeretnék, ha Rikhárd urfiból és Elvira
kisasszonyból egy pár válna. Rikhárd urfi azonban sokkal
practikusabb elme: ő az apához tartja magát. <span class=
"pagenum"><a name="Page_117" id="Page_117">-117-</a></span></p>
<p>– Szokott ön piquetezni?</p>
<p>– Mindennap.</p>
<p>– Tizenkét partiet?</p>
<p>– De csak egy krajczárba pointjét.</p>
<p>– Akár kettőbe.</p>
<p>S aztán viszi papa Thurzót a játékasztalhoz.</p>
<p>Kapiczány úrnak megint hézag kinálkozik a társaságban, a hová
befúrhatja magát. A doktort veszi munkába. Kivallatja, mifele
érdemrendek azok a gyomrán? s minő a provenientiájuk? A doktor úr a
hazai lepidopterákról adott ki egy díszmonographiát. A
korszakalkotó könyvet megküldte minden európai potentátnak s azok
viszonzásul egy (firkászok számára alapított) házi rendjellel
jutalmazták önfeláldozó törekvéseit: ezek a csillagok és keresztek.
Kapiczány úr, mikor a képes oldalát végig tanulmányozta a nagy
tudósnak, egyet fordít rajta, hogy hátulról is szemügyre vegye.</p>
<p>Fájdalom! ott semmi sincs. A tudós keservesen felsóhajt:</p>
<p>– Ez az egy hiányzik még! (Tudniillik a kamaráskulcs, a mit az
ember a háta végén szokott viselni.) Hiába: nemo propheta in
patria. («Senki se jövendőmondó a hazájában.») Ez a mennyire igaz
latinul, olyan nagy hazugság magyarul.</p>
<p>Ekkor aztán Kapiczány úr feljogositottnak érzi magát, hogy
Elvira nagysámnak csapja a levet, a ki pedig inkább hallgat arra, a
mit Rikhárd urfi beszél a királyi tanácsossal.</p>
<p>A piquetnél folyvást beszélnek. Nem dialog ez, hanem dupla
monolog:</p>
<p>– «Hat lap! – Az enyim egyenes.» – «Tizennégy alsó!» – «Nix
nutz! Tizennégy király.» – «Sext von ász. – Quart alsóig. –
Kilenczven. – Stichmatch.»</p>
<p>Ezalatt visszatér az étteremből Amanda asszony.</p>
<p>Tele van indignatióval a tapasztalt rendetlenség fölött.
Fenhangon kiabálja, hogy a cselédek összetörték a nagy <span class=
"pagenum"><a name="Page_118" id="Page_118">-118-</a></span> salátás
tálat s a Dobos-tortát fenekével felfordítva tették az ezüst
tartályra.</p>
<p>Kapiczány úr már egy malitiosus szerkesztői asteriscust készül
Elvira kisasszony fülébe súgni, a midőn az oldalba döfi a
legyezőjével.</p>
<p>– Vigyázzon! Most jött be a Toffi!</p>
<p>Erre már nagyon kiváncsi Kapiczány úr.</p>
<p>Hallotta már emlegetni Toffi asszonyt, de még nem beszélhetett
vele. Az egy előkelő hivatalnoknak, Rangosi Oszkár úrnak a
felesége, a kit a férje kisér az estélyekre. A férje hosszú szikár
alak, fehéredni kezdő fekete szakállal, a mi kurtára van nyírva, az
arczkifejezése, a fejhordozása olyan, mintha valami rossz illatot
érezne. Pessimista: ha megszólal, csupa rossz híreket közöl, s
mindenkinek tud valamit mondani, a mi nem kellemetes. Ő ugyanannak
a méregnek a præcipitatuma, a minek a felesége a sublimatuma.</p>
<p>«Toffi nagysám» (igaz keresztnevén Leona) filigrán termetű,
finom tojásdad arczú japáni figurácska: szelíd tekintettel, mely
ábrándosba játszik. De ez csak hamisság. Azok a sunyi szemek
folyvást a felebarátok és barátnék hibáit keresik s mikor ezek a
mosolygó cseresnye-ajkak megnyilnak: az az aqua toffana.</p>
<p>Mikor belépnek ők ketten, épen akkor foglalja le a társaság
figyelmét Amanda asszony azzal a fenhangon hirdetett kritikával,
hogy milyen ostoba az ilyen városi szakácsné: a fáczánsülthöz
lencsét ad mellékletül, holott az pörkölt káposztát követel; ezzel
ehetetlenné tette az egész fáczánt, pedig azt Vigárdy lőtte a
herczegi vadászaton.</p>
<p>– Jaj de ideges vagy, kedves Amanda! szól hozzá a helyet kereső
Rangosiné az első üdvözletkicserélés után. Aztán szélylyel néz
ártatlan arczczal: – Nincs még itt Alasztor?</p>
<p>Azt a basilisk-szemet kell látni, a mit ez a kérdés támaszt
Amanda asszonyságnál. Egyszerre elhallgat. Ellenben <span class=
"pagenum"><a name="Page_119" id="Page_119">-119-</a></span> sorba
nézi a többi hölgyeket: mernek-e nevetni? Nem mernek.</p>
<p>– Én magam is olyan ideges vagyok ma; veszi föl az elejtett
fonalat a királyi tanácsosné. Valahányszor énekelnem kell, mindig
lámpalázt érzek. Ez különben a leghíresebb művésznőknél is így van:
Pálmay Ilka soha sem lép ki a szinpadra a kulisszák közül a nélkül,
hogy előbb keresztet ne vessen magára. Én is mindig titokban a
legyezőm alatt keresztet vetek magamra, mielőtt énekhez
kezdenék.</p>
<p>Toffi ezt a megjegyzést súgja Kapiczány úr fülébe:</p>
<p>– Ezt a keresztvetést azért hangoztatja a királyi tanácsosné,
hogy a férjét ne tartsuk semita eredetűnek. – Ah, most lépett be
Dobokay az ajtón! Figyeljen csak, milyen jó kedve lesz rögtön
Amanda asszonyságnak.</p>
<p>Amanda úgy tesz, mintha nem venné észre Alasztor belépését;
egyszerre oda fordul a legközelebb álló Kapiczány úrhoz, ágról
szakított nyájassággal:</p>
<p>– Ah, édes Kapiczány úr, megbocsásson, hogy az első
találkozásunknál olyan nervosus voltam, de ezek a cselédek!
Magamnak kellett a buffet-t megvizsgálnom. Pompás buffet lesz!
Ajánlom önnek a fáczánsültet, a mit a férjem lőtt a herczegi
vadászaton.</p>
<p>– No ugy-e milyen jó lett egyszerre a fáczán lencsével! szól a
mellette állókhoz Toffi nagysám.</p>
<p>Kapiczány úr siet – hálából – igazolni toilette-hibáját a
nagylelkű úrnő előtt. (Ezalatt odaérkezik Alasztor.)</p>
<p>– Bocsánatot kérek, hogy nem frakkban jöttem, hanem paletotban…
(ugyan micsoda ürügyet találjon ki harmadízben?) de… de…</p>
<p>– De ezúttal a szerkesztőségi frakkot maga a szerkesztő húzta
fel… segíti ki az elakadtat Alasztor.</p>
<p>Ezen aztán Kapiczány úr maga is kénytelen nevetni.</p>
<p>– Önben egy ujságíró veszett el, uram!</p>
<p>Az inasok e közben theát és süteményt hordanak körül, a házi
asszonynak minden vendégéhez van egy szava, a <span class=
"pagenum"><a name="Page_120" id="Page_120">-120-</a></span>
hegedűművészszel pedig egész értekezése titokban. A rettegett baj
csakugyan előállt: a zongorahangoló csakugyan fél hanggal alább
ajzotta fel a gép húrjait, mint a művész hegedűjének a diapasonja.
Ez már futni készül, de a házi nő szép szemeiért végre
ráfanyalodik, hogy ő is fél hanggal alább szállítsa a stradivariója
igényeit. És így a Beethoven-symphonia mégis csak előadható
lesz.</p>
<p>Aközben mind több-több vendég érkezik, mind illustris
egyéniségek, a kik a társadalom felszinén úsznak; a társalgás kezd
zajossá válni, minden zugában a teremnek más meg más thema fölött
folyik a discursus.</p>
<p>Csak az a hely, a hová Toffi asszonyság letelepedett marad meg
állandó központnak. Oda vonzódik mindenki.</p>
<p>A királyi tanácsosné ugyan koronkint ránt egyet a leányának a
ruháján, hogy ne furakodjék olyan nagyon Rangosiné közelébe, de az
annak nem használ.</p>
<p>Elvira kisasszony minden áron észrevétetni akarja magát.
Fűtől-fától kérdezi, hogy de ugyan hol van az ő Helvila barátnője,
a kivel ő együtt járt a nevelőbe, csak egy évvel hamarább hagyta el
az intézetet; miért nincs az is itt? ő nagyon szeretne vele
találkozni, szépen elfecsegnének. – Egypár irgalmas delnő igyekezik
megnyugtatni, hogy az ő barátnője még nagyon fiatal, egész gyermek,
azt még nem lehet a társaságba hozni; míg végre Toffi nagysám
fülébe jut a kérdés. Ez aztán alaposan megfelel rá:</p>
<p>– Hja, a kis Helvilát nem hozzák a társaságba, mert annak az
arcza oly veszedelmesen hasonlít Vigárdy úréhoz, hogy az egyszerre
mindenkit frappál, a ki meglátja. Azok a szemek! Az a száj! De még
az a családi fekete lencse is a jobb arczon. Ez a gyermek az igazi
«vértanú».</p>
<p>Elvira kisasszony erre naiv arczczal azt mondja, hogy ő azt nem
érti, hogy lehet?</p>
<p>Szerencse, hogy Vigárdyné másfelé volt elfoglalva, nem hallott
belőle semmit.</p>
<p>Annál jobban sziszegtek a legyező mögül a többi hölgyek.
<span class="pagenum"><a name="Page_121" id=
"Page_121">-121-</a></span></p>
<p>– Oh bizony ez semmi indicium, siet élét venni a gyanusításnak
Alasztor. A gyermekek hasonlítása ehez vagy amahoz nem érv semmi
tekintetben. Az már orvostanilag be van bizonyítva, hogy egyedül a
nők idiosynkrasiája e tekintetben a factor. Sűrű példák vannak rá,
hogy a legnotoriusabb hűtlen nők gyermekei a megcsalt férjhez
hasonlítanak, mert a nő előtt, félelmében, annak az arcza
lebegett.</p>
<p>A királyi tanácsosné, épen nem melodiás hangon,
közberikácsol:</p>
<p>– De uram! Fiatal leány előtt ilyen themáról beszélni!</p>
<p>– Nagyságos asszonyom: ha a kisasszony a mai szép darabot
végignézhette, akkor már nincsenek előtte titkok: vagy még nincs
fogékonysága azokat megérteni.</p>
<p>De azért a királyi tanácsosné mégis kivezeti a csoportból
féltett csemetéjét, a hol ilyen kényes thémákról beszélnek.</p>
<p>Toffi nagysám halkan mormogja a legközelebbi szomszédjához:</p>
<p>– Tavaly télen megszökött a kis ártatlan a zongoramesterével, de
visszahozták.</p>
<p>Miután az ártatlanság eltávozott, az ottmaradtak szabadon
értekezhetnek a felvetett tárgyról.</p>
<p>– Hiszen nem titok, magyarázza Toffi nagysám, hogy leány korában
Vigárdy udvarolt Camillának, jegyben is járt vele. Ellenben Amandát
Meritoris jegyezte el magának. Meritoris akkoriban egészen a
sportvilágban élt: örökösen a turf és a gentry-club volt az
otthona. A gavallér barátok egyre csipdesték, hogy mi az ára a
tollnak? Amandának az atyja ugyanis tollkereskedésből gazdagodott
meg. Utóljára megunta, hogy a jegyesét tollszedő leányának
csúfolták s felbontotta a viszonyt. Ugyanakkor Vigárdy és Camilla
között valami kis összezördülés támadt: megharagudtak egymásra.
Meritoris kapott az alkalmon: hirtelen megkérte Camilla kezét.
Camilla daczból hozzá ment. Ekkor aztán Vigárdy revancheból az
<span class="pagenum"><a name="Page_122" id=
"Page_122">-122-</a></span> elhagyott Amandának ajánlá fel
jegygyűrűjét, a mit az megint boszúból elfogadott. – Igy aztán
Meritoris és Vigárdy kölcsönösen cserében és boszúból elvették
egymásnak a menyasszonyát. És attól fogva azután igen jó barátok és
barátnék maradtak, – négyesben. S úgy szólván egy családot
képeznek.</p>
<p>– Ez alapos felvilágosítás volt! monda rá Alasztor.</p>
<p>– No hát nem úgy van? monda Toffi nagysám. Ezt ön legjobban
tudhatja, a ki mind a kettőnél házi barát.</p>
<p>Aratás ez Kapiczány úrnak!</p>
<p>Még többet is szeretne ebből a materiából.</p>
<p>– Kérem «Toffi» nagysám…</p>
<p>Alasztor hirtelen betapasztja a száját tenyerével:</p>
<p>– Szerencsétlen Claquehutes! Ez nem keresztneve
őnagyságának.</p>
<p>Rangosiné asszonyság pikáns mosolylyal sipegi:</p>
<p>– Csak mondja ön úgy! Én a predikátumomra is hallgatok.</p>
<p>Szerencsére jön a sárga inas a theástálczával: kiki választ
magának egy findzsát.</p>
<p>– De hogy lehetsz olyan balogsüti? feddőzik Alasztor. (Négyszem
közt tegezik egymást, csak mások előtt becsülik meg.)</p>
<p>– Mikor úgy fáj a fogam, menti magát Kapiczány.</p>
<p>– Ha fáj, plombáltasd.</p>
<p>– Csak tudnék egy ügyes fogorvost.</p>
<p>– Kérdezd meg a királyi tanácsosnétól, hogy ki az övé?</p>
<p>– Igazán megkérdezzem?</p>
<p>– Aztán majd kapsz tőle egy pofont.</p>
<p>– S attól meggyógyul a fogam?</p>
<p>– Legalább én még nem hallottam, hogy valaki, a kit pofon
ütöttek, arról panaszkodott volna, hogy a foga fáj.</p>
<p>– Toffi nagysám sem ütött pofon, látod.</p>
<p>– Oh azért, hogy a nyelvére példálóznak, nem haragszik meg a
szép hölgy: a fogaiért igen.</p>
<p>– Igazán olyan rossz nyelve volna Rangosinénak? <span class=
"pagenum"><a name="Page_123" id="Page_123">-123-</a></span></p>
<p>– Kilencz ujságíró mérge van benne condensálva.</p>
<p>– Fel kellene szólítani, hogy irjon a lapunknak tárczákat.</p>
<p>– Ugyan tedd meg!</p>
<p>E közben a hegedűművész összestimmelte a száraz fáját a nagy
hangőrlő géppel s nyilvánossá tette azon óhajtását, hogy már
lehetne kezdeni a concertet.</p>
<p>– Még várnunk kell, csitítja a művészt Alasztor; a házi úr még
nem érkezett haza: ügyei vannak. Aztán meg Vigárdy sincs itt.</p>
<p>Amanda meghallja ezt a szót s siet beavatkozni.</p>
<p>– Oh az én uramra nem kell várni. Az most a clubban van,
conferentián. S azok a pártconferentiák rendesen éjfélig
tartanak.</p>
<p>– Éjfélig? kérdezik egyszerre hárman is, s mindannyinak az
arczából kirí a csufondáros részvét a hiszékeny lélek iránt.</p>
<p>Amanda megreparálja magát: ő nem olyan együgyű.</p>
<p>– Azt hiszem én is, hogy ez a pártconferentia csak aféle
köpönyeg a mulhatatlan tarokkparti elrejtésére.</p>
<p>– Oh Amanda nagysám, szól Alasztor gonosz mosolygással, a felől
legyen egészen nyugodt. Ha a tarokkpartit palástolgatják a
conferentia köpönyegével, az még nem baj. Hanem a mikor már azt
vallja be az «éjféleken és éjfélek után» hazajáró férj, hogy
tarokkozott: «Lehetetlen volt felkelnem, tele volt a tábla bukott
kettősökkel: nyerésben voltam, elszedtem tőlük tíz–tizenöt–húsz
kemény forintot. Itt van muczuskám. Ezt neked hoztam haza.
Szaporítsd vele a konyhapénzt. Muczuskám! Bubiskám!» akkor már baj
van!</p>
<p>– Uram! Ez árulás! Méregkeverés! kiált közbe a rendjeles doktor,
lábhegyére ágaskodva. Ön a feleségeinket mind ellenünk suggerálja.
Ön puskaport halmoz alánk.</p>
<p>Alasztor még meg is paprikázza a mérget:</p>
<p>– És aztán az üdvözlő hitvesi ölelés közben a muczuskám
<span class="pagenum"><a name="Page_124" id=
"Page_124">-124-</a></span> el nem tudja képzelni, hogy vajjon
essbuquet-t pipáznak-e azok a tarokk-kompanisták, a mitől a
schatzikám kabátja illatos?</p>
<p>– Ah ez már perfidia! förmed fel valamennyi férfi vendég.</p>
<p>Ez alatt a királyi tanácsos is végezte a tizenkét piquet-partit
s a társaság közé nyomult.</p>
<p>– No doktor úr! monda a rendjelek kirakatának, mondhatom, hogy
önnek a fia valóságos genie! Ez a talentum! Én tőlem tizenkét parti
piquetben elnyert huszonhárom forintot.</p>
<p>– Ah! Ah! hangzik az általános csodálkozás magasztaló
elszörnyedése.</p>
<p>A feldicsért ifjut meggratulálják.</p>
<p>– No legalább a héten nem kérsz tőlem drágasági pótlékot, szól a
doktor az ifju geniehez.</p>
<p>– Ennek már van helye, szól az ifju, büszkén zsebébe sülyesztve
az elnyert prédát. Egy szegény özvegynél, a ki öt neveletlen árvát
táplál.</p>
<p>– Az valami rettenetes, hogy mennyi jótékonyságot gyakorol az én
fiam – az én rovásomra.</p>
<p>A királyi tanácsosné, a ki eddig Toffi nagysám férjével cserélt
ki kölcsönös emberszólásokat, meghallván, hogy a férjem uram
bocsátott közre valami sensatiós dolgot, a mi őt egy csoport
központjává avatja, maga is oda siet, megtudni, hogy mi az?</p>
<p>– Mi nagy dolog történt? kérdi Alasztortól.</p>
<p>– Igazán nagy dolog. A kis jurista elnyert a consiliarius úrtól
piqueten huszonhárom forintot.</p>
<p>– No ez igazán rendkívüli dolog, mondja erre Emilia nagysám. Az
én férjem hirhedett kártyajátékos és rendkívüli szerencséje van.
Minden este nyereséggel jön haza a casinóból, s azt mindig nekem
adja: «Nézd, muczuskám, nyertem tíz–tizenöt–húsz forintot, tedd a
konyhapénzhez.»</p>
<p>Valamennyi vendég elkezd hahotával nevetni, kivéve <span class=
"pagenum"><a name="Page_125" id="Page_125">-125-</a></span> azokat,
kik az előzményeket nem ismerik. Ilyen a királyi tanácsos is. Annak
tetszik ez a nagy siker.</p>
<p>– Ilyen geniális asszony az én feleségem. Akármit mond, az egész
társaságot egyszerre felderíti vele.</p>
<p>– Már az igaz, erősíti Emilia nagysám. Nekem különös adományom
van. Én valamikor szinésznőnek készültem. Akkor is valahányszor
valamit szavaltam, az egész társaság roppantul kaczagott rajta.</p>
<p>– Drámai szinésznőnek készült nagysád? kérdezi Alasztor.</p>
<p>– Hát persze.</p>
<p>Most már csak hátrafordulva kunczog mindenki.</p>
<p>Toffi nagysám összecsapja a legyezőjét.</p>
<p>– No már Dobokay úr, a hol ön felüti a vásáros bódéját, ott én
összepakolom a ládáimat.</p>
<p>– Nagy elismerés – illetékes részről.</p>
<p>A vendégcsoport nyüzsög: «lássuk már a medvét!»</p>
<p>(Elmondjuk a gyöngébbek kedveért a régi anecdotont: «lássuk már
a medvét?» – Nem mondjuk el. – Nincsenek már gyöngébbek.)</p>
<p>Jean, a kék inas, félajtót nyitva, bekúszik s odasúg a házi
asszonyságnak:</p>
<p>– Itt van a Flórián.</p>
<p>Alasztor meghallja félfüllel. «Ahán! Itt van már a Flórián?»</p>
<p>Kapiczány úr szeretné megtudni tőle, hogy ki az a nagy
notabilitás?</p>
<p>– Az a Flórián – az egy nevezetes ember, magyarázza Alasztor.
Feuerbursch a Steingasner-kávéházban. Mikor a Flórián este tizenegy
és tizenkét óra között becsenget s azt mondja, hogy levelet hozott,
az azt jelenti, hogy Meritoris úrnak olyan fontos teendője akadt, a
mely őt megakadályozza a hazajövetelben: csak reggel fog
hazavetődni. Ez már bevett szokás.</p>
<p>Camilla nem is talál benne semmi megütközésre méltót.</p>
<p>– Levelet hozott az uramtól? kérdi az inashoz fordulva.
<span class="pagenum"><a name="Page_126" id=
"Page_126">-126-</a></span></p>
<p>– Igenis.</p>
<p>– No hát adja át.</p>
<p>– Azt mondja, hogy utasítása van a nagyságos úrtól, hogy a
levelét a nagyságos asszonynak saját kezéhez adja át.</p>
<p>– No hát akkor jőjjön be a levéllel.</p>
<p>– Igenis – de a Flórián nagy negligében van: a kék kötény
előtte, aztán ingujjban.</p>
<p>– No de én csak nem mehetek ki hozzá, hogy a levelet átvegyem,
az előszobába.</p>
<p>– Azt gondoltam ki, hogy feladom rá a hosszú gombos libériámat,
úgy bejöhet.</p>
<p>– Tegye azt.</p>
<p>S ez utasítás nyomán nemsokára bejött a Flórián, hosszú, bokáig
érő gombos kabátban s ezüst tálczán nyujtá át a levelet az
úrhölgynek</p>
<p>Camilla elvette a tálczáról a levelet s az öve mellé dugta. Nem
volt kiváncsi a tartalmára. A megszokott kimentés: «Nem jöhetek;
mulhatatlan sürgős üzleti ügyek. Ne várjatok rám.»</p>
<p>A háziasszony azonnal siet a hegedűművészt felkérni művészi
tehetségének ragyogtatására, nem várnak tovább senkire. A
zongora-automat leül a gép mellé, a hegedűművész megpengeti az
instrumentumát, a vendégek egymásnak «csitt»-et intenek, mindenki
rendbeszedi magát, a theás csészéket lerakják, az andante
kezdődik.</p>
<p>Camilla ezalatt időt nyer a levelet felbontani és mások által
figyelmen kívül hagyva, elolvasni.</p>
<h3>V.</h3>
<p>A symphonia elkezdődött: egy mukkanás, egy csoszszanás, egy
széktolás nem hangzott; Alasztor még a zenélő óra ingáját is
megállította, jól ismerve a hegedűművésznek az ideges
fogékonyságát, a mit még az is ingerel, ha <span class=
"pagenum"><a name="Page_127" id="Page_127">-127-</a></span> a
pianissimo flageolet hangjai közé az óra tiktakja közbeketyeg. – S
egyszer csak a legáhitatosabban hallgatott andantét egy halálos
sikoltás hasítja ketté. – A házi asszony elájult…</p>
<p>Ott feküdt a balzacon, fejét hátraszegve: az arcza holthalavány,
ajkai szederjesek, szemei bezárva; egyik kezével görcsösen
belemarkol a keblére tűzött jáczint csokorba, másik kezével a
felnyitott levelet szorítja a kerevethez.</p>
<p>Egyszerre nagy zűrzavar keveredett; a művész mérgesen dobta a
hegedűjét a tokjába s búcsúzatlan eltávozott; a hölgyek ijedten
néztek az elájultra: egynek sem volt bátorsága, vagy hirtelen nem
jutott eszébe, segítségére sietni. Ott lett volna a sokérdemrendű
doktor, de az csak olyan doktor, a ki lepkéket anatomiáz, nem
gyógyít, azonfelül is a saját feleségével volt elfoglalva, a ki az
ijedségtől sírógörcsöt kapott a királyi tanácsosné előre hátra
taszigálta az embereket, a leányát keresve: «Hol van Elvira? hol a
báli sortiem? Hol a boád? Menjünk innen, itt botrány lesz! Jaj,
hogy berekedtem egyszerre!»</p>
<p>Minden ember csak magára gondolt, meg a hozzátartozóira –
akárcsak egy léket kapott hajón.</p>
<p>Csak Alasztornak volt «szive» segítségül menni az elalélt nőnek,
de férfi létére az sem tehetett többet, mint hogy az ájult nőnek a
fejét, mely a balzac karján hátra volt szegve, a himzett vánkosra
igazította s aztán széjjelnézett segélykereső tekintettel, míg
szemeivel megtalálta lelkének hasonmását, Amandát. (Ha ugyan van
lelke?)</p>
<p>Amanda mindjárt bebizonyítá, hogy «nincs».</p>
<p>Ő is odalépett az elájulthoz, de nem azért, hogy azt életre
hozni segítsen, hanem hogy azt a levelet kivegye a kezéből, a mely
az ájulást okozhatta. Jogot vett hozzá, hogy azt elolvassa. Hiszen
kebelbarátnék voltak.</p>
<p>S a mint elolvasta, az arcza lángveres lett a dühtől, még a
rizsporon is keresztül pipacslott a harag szine, a szemei még
jobban kidültek.</p>
<p>– Ah! Ah! Förtelem! Gyalázat! Micsoda gazság! <span class=
"pagenum"><a name="Page_128" id="Page_128">-128-</a></span></p>
<p>Alasztor meg akarta akadályozni abban, hogy a levelet fenhangon
elolvassa az egész társaság előtt, de csak akkor tudta azt a
kezéből kikapni, mikor már Amanda belekezdett: «Szerencsétlen nőm!
Tudd meg, hogy el vagyok veszve…»</p>
<p>De azt már nem gátolhatta meg, hogy a mit a levélből megértett
Amanda, azt rikácsoló hangon ki ne trombitálja.</p>
<p>– Azt irja a gazember, hogy váltókat hamisított az én férjem
nevére. Harminczötezer forintig. Perukker követeli a fizetést. S ő
maga szökik Amerikába! Ha utólérik, főbe lövi magát!</p>
<p>– Az égre, asszonyom! súgja oda Alasztor.</p>
<p>(«Égre?» Hát már elfeledte, hogy az húsz millió mértföldre
van?)</p>
<p>– Eh! Én nem ismerek most sem eget, sem földet. Képes vagyok
embert ölni dühömben! Harminczötezer forintot Vigárdy nevére
hamisitani! Hát nem tudott más ember nevére hamisítani? Egy zsidó
nevére? A legjobb barátjáéra kellett hamisítania?</p>
<p>– Hiszen ha hamisak az aláirások, Vigárdy nem károsodik miattuk,
nem kénytelen fizetni, csillapítá a szép fúriát Alasztor.</p>
<p>– Nem is tanácsolnám neki! Egy fillért sem! «Ezek» miatt! De a
gyalázat mégis megvan. Jó barátok voltak. Együtt trafikáltak. Mégis
meg lesz hurczolva a neve. Esküt kell neki letenni a törvényszék
előtt. Még majd hamis esküvel fogják vádolni! Megteszik a
prókátorok! Kiadják a váltókat szakértőknek, agnoskálják az
aláirásokat. Juj! micsoda gyalázat! A biró, a közvádló
keresztkérdésekbe fogják. Valamennyi ujság tele lesz a
vallatásával! Bele jön a képe a Volksblattba! Egy országos
képviselő! Elveszti a mandátumát!</p>
<p>– Talán mégis legelső dolog volna ezt a szerencsétlen
barátnőnket életre hozni, szólt kérlelő hangon Alasztor.
<span class="pagenum"><a name="Page_129" id=
"Page_129">-129-</a></span></p>
<p>– Önnek lehet barátnője, nekem nem az. Nincs az elájulva, csak
tetteti magát. Ismerem én az ilyen tempókat. Ez a legkényelmesebb
pose az ilyen catastrophánál. Csak tessék magára hagyni, majd
fölébred az magától, ha senki sem lesz mellette. Ő az oka ennek a
ruinának! Az ő bolond fényüzése. Tetszett neki, hogy az ő jour
fixeiről irnak az ujságok. «Ünnepelt szépségünk. Társadalom
csillaga!» Itt van! «Opulens buffet! Franczia pezsgő! Fényes
bankettek»: olyan embereknél, a kik hamis váltóval szerzik a pénzt,
mások megkárosítására! «Minő izlés! Mennyi chique! Micsoda
dekorativ érzés!» – Tessék! Ez lett a vége!</p>
<p>(– Jaj de szeretem, hogy nem ettem abból a fáczánsültből,
dörmögi Thurzó Attila úr a felesége fülébe, felsegítve a vállára a
hermelines sortie de bált.)</p>
<p>(– Csak legalább ittam volna abból a pezsgőből, a mit kiátkoznak
a gyomromból! szól, ellenlábas véleményét nyilvánítva, Kapiczány
úr.)</p>
<p>Alasztor a balzac támlányához támaszkodva nézi azt a dühöngő
szép asszonyt.</p>
<p>Ez az igazi ősember-nőstény! Crèpe de Chineben és brüsseli
csipkében. Az eredeti Éva-anyánk, a ki nemcsak az almáját a fának
kóstoltatta meg Ádám apóval, hanem a hajtását is. – Ez a tökéletes
asszonyi-állat! Mikor csipkekendőjével megtörli az izzadt arczát,
még a puder is lejön róla: egészen igaz, kívül és belül. Nem fest
magának se hamis szemöldököt, se hamis erényt.</p>
<p>A szerencsétlenség szinhelye perczek alatt kiürült. Mintha azt
kiáltották volna a közönség közé, hogy «ég a szinház».</p>
<p>Csak az inasok téblábtak alá s fel, a kik a távozó vendégek
elcserélt kalapjait keresték.</p>
<p>Vigárdyné észrevette közöttük a sárga libériást.</p>
<p>– Georges!» – És aztán még egy párszor: – Georges! S hogy annak
nem akart sikere lenni, végre: – «Gyurka! Nem hallod, hogy
kiabálok? <span class="pagenum"><a name="Page_130" id=
"Page_130">-130-</a></span></p>
<p>– Kérem alássan, a vendég uraknak…</p>
<p>– Neked most nem parancsol senki, csak én! Gyorsan szedd össze a
saját ezüstünket és porczellánunkat s szállítsd haza, különben
lefoglalják a hitelezők s aztán majd járhatsz a törvényszékre
vallatóra. – A japáni vázákért is visszajőjj. A bérkocsist
értesítsd, hogy nem kell neki éjfélután két órára visszajönni, a
lábpokróczot elhozd tőle. – Ezek a bitangok saját fogatot
tartottak, maguk kucsiroztak, míg nekem elég jó volt a számozatlan
bérkocsi. Pedig nekem lett volna módom benne. S az én apám nem
lopta, nem csalta a vagyonát: becsületes úton kereste. Hanem azért
engem csúfoltak «tollszedő leányának».</p>
<p>Ezen aztán sirva fakadt. Azért még sirva is zsémbelt; hanem azt
már nem lehetett lestenografálni.</p>
<p>Nem volt már ott más, csak Dobokay.</p>
<p>Alasztor figyelmezteté a haragos hölgyet, hogy kár volt azt a
bérkocsit visszarendelni: már most hogy megy haza? Ilyen éjféli
órában!</p>
<p>– Gyalog. Ön fog hazáig kísérni.</p>
<p>(Tehát még ezt az egy embert is, a ki ott maradt a
szerencsétlenség szinhelyén, elviszi onnan magával.)</p>
<p>– Hát hiszen a tolvajok és az aszfaltbetyárok ellen csak
megvédelmezem önt magam is, de a meghülés ellen nem. Hogy megy
hazáig ezekben az atlaszczipőkben?</p>
<p>– Ejh! Most egy olyan pokol forr bennem, hogy nem érzem, mi a
hideg. Nyujtsa ön a karját!</p>
<p>(Pedig azt is megvárhatta volna, a míg a férje megérkezik. A
conferentiának csak vége lesz már egyszer.)</p>
<p>Rosszul tette, hogy nem várta meg.</p>
<p>Hiszen bizonyos, hogy Vigárdy a clubból egyenesen ide fog
jönni.</p>
<p>Az még nem tud semmit. <span class="pagenum"><a name="Page_131"
id="Page_131">-131-</a></span></p>
<h3>VI.</h3>
<p>Az elájult asszony pedig csak nem éledt fel magától. Pedig már
egy vendég sem volt a teremben, a kinek a kedvéért tettesse az
ájultságot.</p>
<p>A cselédek lótottak-futottak előre-hátra, de azoknak egyéb
dolguk volt, mint a balzacon heverő alakkal vesződni. A sárga inas
meg a csemegész pinczérje igyekezett kiválogatni a kikölcsönzött
tálakat, porczellánokat, ezüstneműket a csődtömeg közül, a mi nem
ment vitatkozás nélkül.</p>
<p>A tálak és tálczák azonban még rakva vannak mindenféle
ételekkel, a mikhez senki sem nyúlt még. Ott van a rénusi lazacz.
Ott van az elitélt és rehabilitált fáczán. Az egyiket a pinczér, a
másikat a Georges reklamálja. A szobaleány a közben megtömi a
zsebeit a Kugler-bonbonokkal, a mikért megint a czukrászlegény emel
óvást: «Ez mind nincs kifizetve még!»</p>
<p>– Ugyan mit parlamenteznek az urak? igazítja el a vitát a Jean.
Nem vagyunk mi képviselők, hogy hajbakapjunk. Mit allegálunk, hogy
melyik kié? Ez úgy is mind az ördögé már. Csináljunk consortiumot.
Vigyünk le mindent a kocsisnéhoz s csapjunk ott magunknak egy
murit. Úgy is mind a filiszteusoké lesz ez már! Csupa corruptio ez
már! Holnap mindent lepecsételnek!</p>
<p>Az indítvány egyhangú pártolásra talált. Ez az igazság.</p>
<p>– Úgy is benn van egy hónapi bérem, nyelvelt a szobaleány. Soha
sem látom én azt, tudom. Legalább leeszem Dobos-tortában.</p>
<p>S aztán elkezdte danolni éles hamis hangon: «Három forint a
bérem. Mindig szidnak, ha kérem…» végig valamennyi szobán és
folyosón.</p>
<p>A másik három cseléd röhögött hozzá nagyokat.</p>
<p>Azzal siettek az egész lakomát lehordani a kocsisné szobájába. A
pezsgős palaczkokat sem felejtették ott. Hanem <span class=
"pagenum"><a name="Page_132" id="Page_132">-132-</a></span> a
szamovárt nem bolygatták. Forró vizet inni uraknak való. A távozó
cselédek csapkodták az ajtókat maguk után, hogy csak úgy rengett
bele a ház.</p>
<p>Az elájult asszony pedig ott hevert mozdulatlanul, halaványan.
Csak a szemei nyíltak fel. De az nem az ébredés volt; hanem egy
halottnak a merev nézése, a kinek elmulasztották a szemeit
lezárni.</p>
<p>Elcsendesűlt minden. Még az óra sem ketyegett. Meg volt állítva
a hegedű-productio kedvéért.</p>
<hr class="tb" />
<p>A kis leány felébredt előálmából. Hálószobájának a fala a lépcső
felé volt: azon keresztül hallhatá a vendégek szaladáshoz hasonló
exodusát. Meglepte, hogy ezzel semmi hintógördülés nem volt
kapcsolatban. A kocsiját mindenki későbbre rendelte.</p>
<p>Azután következett a cselédek lótás-futása az ajtaja előtt; a
vihánczoló röhögés, a szobaleány csufondáros danolása, majd a
kiméletlen ajtócsapkodás. Azután jött a mélységes nagy csend, mely
olyan, mintha tele volna zúgással.</p>
<p>Vége volna már az estélynek?</p>
<p>Olyan soká aludt volna?</p>
<p>Várt az ajtónyitásra. Az estély végeztével a mama, mielőtt maga
lefeküdnék, bejön a kis leánya szobájába, megcsókolni az alvót s a
vánkosa alá dugni egy fényképes bonbonnièret, a mi megmaradt a
lakomából.</p>
<p>Miért nem jön már?</p>
<p>Éji asztalkáján volt egy kis ütőóra, mely egy rugó nyomására
jelentette az időt.</p>
<p>Tizenkettőt ütött. Kisértetek órája!</p>
<p>A kis leány fejére rántotta a takaróját. Bölcs volt, de a
mellett babonás. Az embereket meg tudta kritizálni, de a
kisértetekkel nem mert kikötni.</p>
<p>A szív, az a buta izomtömeg, fél!</p>
<p>Hanem az agyvelőnek van akarata.</p>
<p>S lassankint az akarat erőt vesz a félelmen. <span class=
"pagenum"><a name="Page_133" id="Page_133">-133-</a></span></p>
<p>Meg akarja tudni, hogy mi történt a szalonban.</p>
<p>Leküzdi a félelmet az éjféli rémek s az engedelmességet az anyai
tilalom iránt. Felöltözik, meggyujtja a gyertyáját s reszketve
kinyitja az ajtaját.</p>
<p>Egy sötét garderobeon keresztül kell menni a salon
oldalajtajáig. Itt hallgatózott ő nem rég. Tanulmányozta az okos
beszédeket. Félve nyitott be rajta.</p>
<p>Az ajtónyitásnál majd elfujta valami leskelődő szellet a
gyertyáját.</p>
<p>Arra pedig nagy szükség volt ott, mert a terem egészen sötét
volt. A cselédek a gázt lecsavarták, a gyertyákat elfújták. Csak a
kandallóban hamvadozó parázs vetett valami izzó derengést a közel
levő tárgyakra.</p>
<p>Senki sincs itt.</p>
<p>A kandalló előtt áll a balzac. Annak a magas támlánya eltakarja
a rajta fekvő alakot. Azt nem veszi észre.</p>
<p>A zongorán van egy karos gyertyatartó, annak a gyertyáit
meggyujtja s a nagyobb világosságnál bátrabban tekint széjjel.</p>
<p>Nini! A balzacról a szép selyem uszály omlik alá, azokkal a
jáczint guirlandokkal. Itt vetette volna le a ruháját a szép
mama?</p>
<p>Odalép lábhegyen s a mint odaér, nagyot sikolt.</p>
<p>Az anyját látja ott heverni élettelen.</p>
<p>Először azt hiszi, hogy meghalt, s sírni akar.</p>
<p>Az a gyáva szív! Az sem tud egyebet, mint a könymirigyeket
működésbe hozni</p>
<p>Nem tudja kitalálni, hogy mi az, a mit most lát?</p>
<p>Az ő anyja, a ház úrnője itt hever, teljes báli toiletteben és
senki sincs kivüle a teremben… Mi ez?</p>
<p>Azt hiszi, hogy ez egy lidérczhozta álom.</p>
<p>A fekvő alaknak a lábainál azonban meglát egy felnyitott
levelet. Azt felveszi és elolvassa.</p>
<p>Arra aztán egyszerre eszéhez tér. Mindent tud.</p>
<p>Most már érti az egész helyzetet.</p>
<p>Most már nem kis leány, a ki fél. <span class="pagenum"><a name=
"Page_134" id="Page_134">-134-</a></span></p>
<p>Eszébe jut, a mit a Pallas lexikonából olvasott az ájulásról. –
Ez az. – A szemek halálmeredése, a lassú pihegés, az arcz
halottszíne. Aztán a segélyhozás ilyen esetben: a ruhaderék
kibontása. Hideg víznek az arczba fecskendezése. A tenyereibe
pipereeczetet tölt s azt szagoltatja az elájulttal. – Ez használ. –
A karok megmozdulnak, a száj megnyílik és nagyot ásít. A félholt
föléled.</p>
<p>Az első érzése az, hogy a keble nyitva van, s azt siet a két
tenyerével betakarni.</p>
<p>Aztán észreveszi, hogy csak a leánya van ott s nagyot bámul rá:
mintha nem jutna hirtelen eszébe, hogy ki ez itten?</p>
<p>Helvila felöleli az anyját fektéből.</p>
<p>– Nem mégy a hálószobádba, mamám?</p>
<p>– Hiszen nem birom a lábam.</p>
<p>– Majd én beviszlek.</p>
<p>S azzal felkapja az ölébe az anyját s viszi, mint egy dajka a
gyermeket, az ajtó felé: megfordítva a természetadta szerepeket. A
kis leány erős. Még is jó az a svéd gymnastika!</p>
<p>– Tégy le. Tudok már menni, suttogja az anya. A zsibbadás
elmúlt.</p>
<p>– Ne segítsek levetkőznöd?</p>
<p>– Maradj! Maradj! – Tégy fát a kandallóra. Fázom.
Visszajövök.</p>
<p>S azzal bement az öltözőjébe.</p>
<p>Visszajön? De hát minek jön vissza?</p>
<p>A kis leány letérdelt a kandalló elé s megrakta hasábokkal a
parázshalmazt. Nehezen akartak meggyulladni. Szétnézett valami
papir után, a mivel alágyujtson. Megakadt a tekintete azon a
levélen.</p>
<p>Valami homályos ösztön úgy nógatta, hogy ez az a papirrongy, a
mi legméltóbb arra, hogy hamuvá legyen; hanem aztán újból meg újból
végig olvasva a tartalmát: az okos ész azt diktálta neki, hogy ez
nem elégetni való, mert ebben nevek és adatok vannak, a mik másokat
is érdekelnek. <span class="pagenum"><a name="Page_135" id=
"Page_135">-135-</a></span></p>
<p>Észre sem vette, hogy az anyja visszajött a hálószobájából.</p>
<p>Camilla nem öltözött pongyolába, csak a felkapcsolt ruhaderék
fölé kerített a vállára egy báli-kilépőkét. A hattyútollas atlasz
lebernyeg a meztelen karjait is takarta.</p>
<p>Olyan nesztelenül jött be, hogy rajtakapta Helvilát a
levélolvasáson.</p>
<p>– Olvastad? kérdezé a leánytól.</p>
<p>Helvila ijedten nyujtá a levelet az anyjának, a ki azt szépen
összehajtá s eldugta a keblébe.</p>
<p>A leányka félve nézett fel az anyjára, a mint ott térdelt: ha
nem csinál-e haragos arczot?</p>
<p>Dehogy csinált: mosolygott. Hanem az még elijesztőbb volt.</p>
<p>Olyan volt ez a mosoly, mint mikor egy szép, ünnepelt hölgyet
egy imádója egy rosz hírű házban talál.</p>
<p>Nem! Nem! Olyan mosoly volt ez, mint mikor egy vádlottak padjára
kerűlt szép nő ellen a közvádló olyan bizonyítékokat hoz fel, a
mikkel az menthetlenűl meg van fogva s érzi a ránéző szemek
égetését az arczán. Mit tehet mást, mint hogy mosolyog.</p>
<p>Nem! Nem! Nem is ilyen volt. Hanem olyan volt ez a mosolygás,
mint mikor valaki az öngyilkosság eszméjét neveli nagyra a lelkében
s azt takargatja az arcza lárvájával.</p>
<p>Ez a pergamenkemény mosoly nem is hagyta el az arczát mind
végig, a míg ketten együtt voltak a leányával.</p>
<p>– Gyujts a szamovár alá, theázzunk, monda Helvilának.</p>
<p>A leány tette, a mi mondva volt.</p>
<p>Camilla az öve mellé dugott kis női órát előhúzta és belenézett.
Észrevette, hogy a fali óra megállt s félórával kevesebbet mutat az
időnél.</p>
<p>Odament, elindította a perczingát s helyére igazította a
mutatót.</p>
<p>A zenemű, a tizenkét óra elütése után, ismét elkintornázta a
maga Arditi csók-keringőjét. <span class="pagenum"><a name=
"Page_136" id="Page_136">-136-</a></span></p>
<p>Helvila nézte a szamovár alatt lobogó kék szeszlángot.</p>
<p>Camilla az alatt elhelyezte a balzac elé húzott kis asztalkára a
theáscsészéket. Czukrot is dobált beléjük. (Czukrot?)</p>
<p>Helvila megkérdezé, hogy hány csipettel tegyen a forró vízbe a
peccoból.</p>
<p>– Tudod jól. Négygyel.</p>
<p>– Hiszen csak ketten vagyunk.</p>
<p>– Hogy jó erős legyen.</p>
<p>– De ez majd téged nagyon felizgat.</p>
<p>– Ne félj, nem fog felizgatni.</p>
<p>S még merőbben mosolygott.</p>
<p>Az a kis leány pedig nagy lélekbuvár volt!</p>
<p>Tudott az arczvonásokban olvasni. Ilyen kifejezést nem látott az
anyja arczán még soha.</p>
<p>Felnyitotta a szamovár tetejét. A felcsapó illat tudatá vele,
hogy tökéletes a thea. Megtöltötte belőle a csészéket szinültig s
letette az asztalkára, egymással szembe. Magának egy kis selyem
guggonkát hozott, a mi olyan, mintha két vánkos volna
keresztbetéve.</p>
<p>– Ide mellém tedd a csészédet, mondá Camilla.</p>
<p>– Én szemközt szeretek veled űlni.</p>
<p>– De én azt akarom, hogy mellém űlj! parancsolá Camilla.</p>
<p>Attól tartott, hogy ha szemközt űl a leánya, akkor nem lesz
képes azt megölni…</p>
<p>A leányka egyszerre elértette az anyja gondolatját.</p>
<p>Megragadta a kezét hevesen mind a két kezével:</p>
<p>– Te meg akarsz engemet és magadat ölni!</p>
<p>Az az őrületes mosolylárva még erősebb kifejezést nyert Camilla
arczán.</p>
<p>Mosolyogva kevergeté a kanálkával a csészében a theát.</p>
<p>– Hát mit tehetek egyebet?</p>
<p>– Te azt akarod, hogy meghaljunk mind a ketten? lihegé a leány.
<span class="pagenum"><a name="Page_137" id=
"Page_137">-137-</a></span></p>
<p>– Hát mi van hátra egyéb? Olvastad azt a levelet?</p>
<p>– Elolvastam.</p>
<p>– Megértetted a tartalmát?</p>
<p>– Rettenetes volt! monda a leány fuldokló hangon.</p>
<p>– Hát akkor tudod, hogy mi ért bennünket? Meg vagyunk gyalázva.
Kigyógyíthatlanúl, helyrehozhatlanúl meggyalázva. Apád elfutott. A
férfi elfuthat a gyalázat elől; de a nő, a leány magával viszi a
gyalázatot, akárhová fut. – Mentül jobban fut, annál jobban bele
sülyed. Hát lehet egy nőnek, egy leánynak becsület nélkül élni?
olyan nőnek, mint én, olyan leánynak, mint te?</p>
<p>– Anyám! Ne gondolj ilyen rettenetesre! Én nem tudok meghalni.
Én szeretek élni. Hiszen még nem is tudom, mi az élet? Ne
kényszeríts meghalni, szerelmes jó anyám! Most rögtön meghalni!
Hiszen még azt sem tudom, mi a a világ? Még az álmomat sem hagyták
végig álmodnom: abból is felzavartak. Még nem láttam egy bált, egy
színházat. Még nem volt egy piros ruhám, a mi után úgy vágytam
mindíg. Még egy piros ruhám sem volt!</p>
<p>Camilla arczán még keserűbb mosolyra vált az a hyppokratesi
álarcz.</p>
<p>– Hm! Hát majd elmondom, hogy mi vár reád, ha élve maradsz? Az
utczáról fölszed egy asszony, a ki az ilyen élni szerető kis
leányokra vadászik. Az aztán majd ád neked piros ruhát is, az
arczodat is kifesti pirosra, hogy ne legyen ilyen halvány; el is
visz színházba, bálba is. Víg életed lesz! De én azt már nem fogom
megérni!</p>
<p>A leány füleire tapasztotta a tenyereit, hogy ne hallja ezt
mind.</p>
<p>– Nem! Nem! Te nem hagysz itt: én nem megyek el tőled! Nem ugy
akarok élni! Nem kell se mulatság, se czifra ruha. Dolgozni akarok.
Veled együtt dolgozni!</p>
<p>– Dolgozni? Haha! Mit? Hát tanítottak bennünket valaha valami
munkára?</p>
<p>– Tudunk himezni.</p>
<p>– Azzal a száraz kenyeret sem keressük meg. <span class=
"pagenum"><a name="Page_138" id="Page_138">-138-</a></span></p>
<p>– Hiszen annyi ismerősünk van! Lehetetlen, hogy valamelyik
szolgálatába ne fogadjon bennünket!</p>
<p>– Az ismerősök? Hisz azok mind bezárják előttünk az ajtajaikat.
S eltagadják, hogy otthon vannak. – Hisz a pestis jár együtt
velünk! – Tolvajnak fog bennünket nézni minden ember s bezárja a
szekrényét, mikor az ajtaját rányitjuk.</p>
<p>– Nem lehet! Nem lehet az! Imádkozni fogunk! Anyám.</p>
<p>– Hahaha! (Most már kaczagott is a lárva.) Hát nem hallottad,
hogy az ég ezer millió mérföldre van innen: mire az ima odáig
eljut, akkorra megfagyott a föld!…</p>
<p>– Oh az a hideg föld! Én félek abba a hideg földbe lefeküdni!
Anyám! Én rettegek az örök éjszakától!</p>
<p>A leány csak dadogva tudott beszélni: reszketett minden tagja, a
fogai vaczogtak.</p>
<p>– Jó. Monda az anya, száraz hangon. Hát te maradj itt: majd
elmegyek a magam útjára magam egyedül.</p>
<p>Erre aztán Helvila jajgatni, zokogni kezdett, a haját tépte a
két kezével.</p>
<p>– Ilyen rosz leány vagyok én? A ki az anyját egyedül hagyja
meghalni? Nem! Nem! Te kedves! Te édes! Mi nem válunk el egymástól
soha!</p>
<p>S a nyakába borult: ölelte, csókolta. Elkezdte a szemein a
csókot, a nyakán az ölelést; aztán végig az egész termetén, le
egész a lába hegyéig és folyvást sírt és kiáltozott:</p>
<p>– Nem válok el tőled!</p>
<p>– Hát mit akarsz akkor? Minek sírsz?</p>
<p>– Csak egy napot kérek. Csak egy napig várjunk. Csak még egyszer
lássam a napot feljönni. A nap jó tanácsot ád, ki tudja, mit hozhat
az új nap? Az éjszaka tele van rémekkel!</p>
<p>Az anya lesimogatta a kis leány szétkuszált haját, térdein
feküdt a feje.</p>
<p>– Jól van, monda neki nyugodt hangon. Tehát várunk ezzel a
dologgal holnap reggelig. Most eredj a szobádba, fekügyél le.
Alugyál csendesen. Majd reggel felköltelek. <span class=
"pagenum"><a name="Page_139" id="Page_139">-139-</a></span></p>
<p>A leány felemelte a fejét az anyja térdéről s felnézett az
arczába. Azon még most is ott vonaglott az a fájó mosoly. A leány
kitalálta a gondolatját.</p>
<p>– Ah te engemet most ki akarsz játszani. Azt akarod, hogy én
elmenjek innen, s te azalatt, a míg én alszom, megszököl tőlem. Ah
így nem teszik bolonddá a kis leányokat anyácskám. Nekem is van
annyi eszem. Ohó! így nem hagyok magammal tréfálni…</p>
<p>Most már a leány arczán is ott volt az a haláltgúnyoló
mosoly.</p>
<p>Leült az anyja mellé, maga elé húzta azt a másik csészét s ő is
elkezdte abban az ezüst kanálkával kavargatni azt a nehezen olvadó
halálczukrot.</p>
<p>Erre Camilla odavonta az ölébe a leányát s elkezdte azt
dönczölgetni, ringatni mint egy hároméves kis babát, az pedig
hizelkedett, kedveskedett neki, mint egy hároméves kis baba.</p>
<p>– Ugy-e kedveském, mamácskám, engem hagysz előre menni: csak
azután gondolsz magadra? Ugy-e felöltöztetsz majd tiszta ruhába?
abba a szép kék ruhámba, a mi csak egyszer volt rajtam. Ugy-e
összeteszed majd a két kezemet a keblemen, körülcsavarod az
olvasóval? Kis mamácskám. Angyalkám. Aztán fonsz a számomra
koszorút – eleven virágból, azt teszed a fejemre? Lásd, ezek a
jáczintok a kebleden milyen jól fognak illeni hozzá. Én mindig
szerettem a jáczintokat…</p>
<p>Ezt már Camilla sem állhatta meg, hogy hangos sirásra ne
fakadjon. Kebléhez ölelte, összecsókolta a gyermeket.</p>
<p>Aztán egyszerre összerázkódott, megmerevítette a karjait. Mintha
a lelke le akarná rázni magáról ezt a megutált testet. Rideg,
kemény hangon szólt:</p>
<p>– Hát minek ez az érzékenykedés? Hát van nekünk okunk arra, hogy
egymást keserítsük? ülj oda szépen, velem szemben. Aztán beszéljünk
okosan, nyugodtan. – Hiszen te olyan okos leány vagy. – Olyan
<span class="pagenum"><a name="Page_140" id=
"Page_140">-140-</a></span> helyes eszed van: a világot, a
helyzetet, az embereket megitélni. Látod, hogyan magunkra hagyott
minden ember? Még a cselédeink is elfutottak. Nincs innen kitérés.
A sors vas következetessége ez… Én életemben elkövettem egy hibát,
most azért megbünhődöm. Te is vétettél azzal, hogy születtél:
elloptál egy szikrát az égből, most azt visszafizeted. A sors
kérlelhetetlen biró. Hát hajtsuk végre az itéletét. – Nyugodt
vagy-e?</p>
<p>– Az vagyok anyám.</p>
<p>Most azután mind a kettőnek az arcza mosolygott.</p>
<p>Úgy csevegtek, mintha valami közönséges házi dologról
beszélnének: konyháról.</p>
<p>– Olyan nehezen olvadnak el ezek a koczkák a theában, mondá
Camilla.</p>
<p>– Az én csészémben már mind elolvadt.</p>
<p>– Mert kevesebb volt bele téve.</p>
<p>– Hát akkor adj ide a magadéból.</p>
<p>Arra aztán Camilla kihalászott egyet azokból a fehér koczkákból
a kanalával, Helvila a maga kanalát eléje nyujtotta. Igy aztán
szépen megosztoztak.</p>
<p>Azok a fehér koczkák azonban olyan rátartók voltak, nem akartak
elég gyorsan elolvadni.</p>
<p>– Nem volna jó rhumot tölteni a theába, hogy hamarább
elolvadjon? mondá Helvila.</p>
<p>– Azzal épen az ellenkezőt érnők el. Ha alkohol vegyül e szer
közé, attól az egyszerre kristályozódik, a fenékre száll s többé el
nem olvad.</p>
<p>– Ah! Akkor az olyan embert, a ki ezzel van megmérgezve, könnyen
meg lehetne menteni azzal, ha egy pohár rhumot itatnának meg
vele?</p>
<p>– Minden bizonynyal. Csakhogy ez a szer nem enged ám magával
alkudni. Ez abban a pillanatban megöl…</p>
<p>– Abban a pillanatban? szólt a leány ragyogó szemeit anyjára
meresztve. Hisz akkor ez a szer egy angyal!</p>
<p>És az anyának a szemei épen úgy tündököltek, mint a <span class=
"pagenum"><a name="Page_141" id="Page_141">-141-</a></span>
leányáé. Ezek a halál holdfényében ragyogó szemek nem láttak már
semmit, csak azt a fényes fehér angyalt, a ki kettőjük között
állt.</p>
<p>Mert ha lett volna még a világon egyébre is fogékony érzékük,
észre kellett volna venniök, hogy a szalon-ajtón egy férfialak lép
be, báliasan öltözve, kalapja, keztyüje a kezében, a ki csodálkozva
tekint szét.</p>
<p>Ugyan ki jöhet ide most?</p>
<p>Egy elkésett vendég, a ki most szabadult a clubból
conferentiáról, vagy tarokkasztaltól.</p>
<p>Megszólal:</p>
<p>– Senkit sem találtam az előszobában. Jó estét!</p>
<p>A jó este kivánásra feléje fordul a két mosolygó arcz.
Ráismernek, de azért nem hagyják abba sem a theakeverést, sem a
mosolygást, sem az ülve maradást.</p>
<p>– Nem mára szólt a meghivó? kérdi a vendég úr.</p>
<p>Magas, délczegtermetű, szőke férfi, hegyes szakállal, mely
lehajló bajuszával összevegyül, szemei ábrándosan kékek</p>
<p>– De igen, felel a kérdésre Camilla.</p>
<p>– Amanda nem volt itten? Ez a második kérdés.</p>
<p>– Itt volt. Már elment.</p>
<p>Ez tehát Vigárdy Bertalan.</p>
<p>Megdöbbenve néz körül.</p>
<p>Látja, hogy a háziasszony báli toiletteben van. Együtt ül a
leányával a kandalló előtt.</p>
<p>– Mi történt itt? kérdezi a férfi.</p>
<p>Camilla minden válasz helyett előveszi a keblébe dugott levelet
s odanyujtja a késői látogatónak.</p>
<p>Vigárdy végig olvassa a levelet, mely az olvasás után kihull a
kezéből.</p>
<p>– Szerencsétlen ember… Ezt rebegi halkan.</p>
<p>– Most már tudja ön, hogy mi történt velünk? El vagyunk temetve!
mondja Camilla.</p>
<p>– Ejh dehogy vannak eltemetve! Micsoda beszéd!</p>
<p>– Gondolja ön, hogy ilyen meggyaláztatás után még lehet járni az
Isten napja alatt? <span class="pagenum"><a name="Page_142" id=
"Page_142">-142-</a></span></p>
<p>– De még nincs semmi meggyaláztatás! szól kemény hangon Vigárdy.
Ebben a dologban első helyen én vagyok érdekelve. S én csak nem
hagyom önöket meggyalázni.</p>
<p>Annál a szónál «önöket» úgy vibrált a hangja, mint a rezgő
húr.</p>
<p>– Hogy tehetné ön azt?</p>
<p>– A legegyszerűbben. Elismerem a váltókon levő aláirásokat
sajátomnak.</p>
<p>– De hisz akkor önön veszik meg azt az összeget.</p>
<p>– Azt tudom. Kifizetem.</p>
<p>– És a felesége? Mit fog ön Amandának mondani?</p>
<p>Vigárdy Bertalan egyszer-kétszer végig húzta az ujjait a hegyes
szakállán s készen volt a válaszszal.</p>
<p>– Az asszonynak azt fogom mondani, hogy volt egy közös vasuti
engedélyünk, a mit egy vállalkozó magához váltott hetvenezer
forintért. Ennek fele Meritorist illeti. Nem tudott várni, a míg
liquiddé lesz a kikötött összeg: kissé inkorrekt módon anticipálta
a maga részét. De én teljesen fedezve vagyok a szerződés által.</p>
<p>– De ez nem igaz!</p>
<p>– Hát ki nézhet bele az én tárczámba? Hasonló alkuk mindig
négyszem között köttetnek. Egy névjegy helyettesíti a nyugtát. Az a
vasut létrejön. Nekem részem van benne. A többiről ki tud?
Meritoris elfutott Amerikába, de nem a váltói miatt, hanem a
málégyűrűben kötött börzekülömbözetek miatt, a mik százezrekre
rúgnak. Ez nem gyalázat, csak balszerencse.</p>
<p>– De ezzel ön mégis hazudni fog a feleségének.</p>
<p>Bertalan ernyedten veté le magát egy karszékbe.</p>
<p>– Hazudni a feleségemnek! – Hát nem mindennap hazudom-e neki
azt, hogy boldog vagyok, szóval, tettel és érzelemmel?</p>
<p>– Kérem uram, ne beszéljen így egy leány előtt.</p>
<p>– Higyje el, édes Camilla, hogy a hazugság az egyetlen kötszer,
a mi a társadalmat összetartja. Szünjünk meg hazudni, s egymást
fogja felfalni az emberiség. <span class="pagenum"><a name=
"Page_143" id="Page_143">-143-</a></span></p>
<p>– Ez irtóztató igazság. De legalább mi ne hazudjunk egymásnak, a
kiket nem tart össze semmi kötszere a társadalomnak. Ön tehát
megmentheti oktalan nagylelkűséggel egykori barátjának a jó
hirnevét, megreparálhatja a becsületét, de azért mi mégis csak
földönfutó koldusokká vagyunk téve. Mind én, mind a leányom.</p>
<p>Vigárdy nagyon is sietett a felelettel.</p>
<p>– Én nem fogom engedni, hogy önök szükséget szenvedjenek!</p>
<p>Ezzel nagyon gyanuba keverte magát.</p>
<p>– Ú–úgy? monda a delnő, azt a veszedelmes mosolygást még azzal
is élesítve, hogy a fogait összeszorította, s e közben annál
sebesebben kavarta a kanállal a theát a csészében.</p>
<p>A férfi megértette mind a hangot, mind az arczkifejezést.</p>
<p>– Ugyan, édes Camilla, hagyja abba azt a habarást azzal a theás
kanállal! Én úgy olvasok önnek az arczában, mint a kitárt könyvben.
Ön ebben a rossz pillanatban így gondolkozik: «No lám! Mikor a víz
fenekére elértem, akkor előugrik, mint a «Deus ex machina», a
mesebeli megszabadító: kihúz a vízből, megtörülget, megszárítgat –
és aztán megesz. Itt van ez a Vigárdy, a kinek mindegy, akár a
piqueten nyeret el magától a jó barátjával harminczezer forintot,
akár hamis váltók útján. A fedezet kezében van. A világgá futottnak
van egy fiatal felesége, a kibe egykor szerelmes volt. Ha nem
csinálhatott belőle feleséget, csinál belőle élettársnőt, a hogy
szokás. Most már asszony, nem kell őt elvenni. A férj megvan,
valahol az ellenlábasoknál. Haza nem jöhet, mert itthon börtönbe
fut. Igy lesz szép az élet! A gazdag feleségnek a vagyonából –
eltartjuk a tönkrejutott asszonyt!» Ugy-e hogy így gondolkozik ön
felőlem?</p>
<p>Camilla meglepetve nézett rá. Valóban kitalálta az
eszmejárását.</p>
<p>– No hát csak tolja ön félre azt a theásfindzsát maga elől. Az a
penetráns keserűmandula-illat elárulja előttem <span class=
"pagenum"><a name="Page_144" id="Page_144">-144-</a></span> a
tartalmát. Hát hiszen igaz, hogy én is csak állat vagyok, mint más,
de hiena még sem vagyok. Mindenféle bűnre megvan a hajlandóságom,
mint a többi embereknek, s ha önnek kedve volna elbukni, bizony nem
állnék elő erényt prédikálni, hanem liczitálnék a kegyeire. Hanem
hát ön nem az a nő! Ön inkább fejére borítja a szemfödelet, mint a
Thámár fátyolát. Ezt én jól tudom. Nem jövök önt kisérteni. Én nem
fogok önnek semmit adni: egy elátkozott fillért sem. Hanem nyitok
önnek útat tisztességes munkához, a miből megélhet.</p>
<p>– Hallod anyám? sugá Helvila. Nem mondtam?</p>
<p>– Mi munkához értenék én? rebegé Camilla.</p>
<p>– Hát a mivel annyi derék becsületes nő fenntartja magát. Nekem
vannak összeköttetéseim a kormányzati köröknél. Én könnyű szerrel
ki tudom eszközölni, hogy önnek adjanak egy biztos állomást vagy a
vasutaknál, vagy a postánál, mint pénztárosnőnek, a mihez nem kell
egyéb, mint tiszta fej és tiszta kéz. Ön abba nagy gyorsan
beletanul. Egyik nap éjjel, a másikon nappal lesz tizenkét órán
szolgálata: a többi idejével szabadon rendelkezik. Biz az szerény
fizetéssel fog járni. De hát a megelégedés nem tart lépést a
jövedelem nagyságával. Én ismertem egy nőt, a kit milliomos létére,
esztelen pazarlásáért gyámság alá helyeztek s a ki öngyilkossá
akart lenni, mert abból a kétezer forintból, a mit havi pénzül
rendeltek a számára, nem volt képes a szükségeit fedezni. Én pedig
mondhatom, hogy akkor voltam életemben a legboldogabb, a mikor
harmincz forint volt a havi fizetésem. A megelégedés egészen
relativ dolog. Ön nem fogja ezentúl Párisból hozatni a
toilettejeit, hanem kiszabja és megvarrja maga a ruháját s meg lesz
vele elégedve. A vasúti vendéglősnél tizenöt forintért kap kosztot,
igen jót.</p>
<p>– Hát a leányomat hová teszem?</p>
<p>– Majd a kis Helviláról is gondoskodunk. Őt beadjuk a
preparandiába. Ott most van épen egy ingyen hely üresedésben. Csak
egy szavamba kerül. Kitanulja az iskolamesternőséget <span class=
"pagenum"><a name="Page_145" id="Page_145">-145-</a></span> s annak
idején kap becsületes állást, valamelyik fővárosi iskolában.</p>
<p>– Igen! Igen! Az nagyon jó lesz! szólt közbe Helvila. Én tanulni
fogok. Igen szorgalmas leszek. Már taníthatok is másoknak zongorát,
angol nyelvet. Én szeretek tanítani. Köszönöm, nagyon köszönöm!</p>
<p>Azzal odarohant Vigárdyhoz, elkapta a kezét, csókjaival halmozta
el, s egyre zokogta: «Köszönöm, nagyon köszönöm.»</p>
<p>Camilla arczáról ezalatt elmult az a halálhirdető mosolygás.</p>
<p>Olyan volt ez a változás az arczán, mint mikor a széljosló veres
égbolt egyszerre visszanyeri a kék színét. Lelkének elveszett az az
öngyilkos energiája: egészen a hatalmába került ennek az embernek,
a ki meg akarja szabadítani.</p>
<p>– Nos? hát szabad kérnem, hogy nyújtsa a kezét? kérlelé
Bertalan.</p>
<p>Tétovázott.</p>
<p>Akkor aztán odaugrott hozzá a leánya, az kényszeríté, hogy a
kezét Vigárdy keze elé nyújtsa: – Ne azt a balt! Ezt a jobbot!</p>
<p>– No hát! Eddig megvolnánk. Már most nézzünk körül, szólt
Vigárdy. Önnek szállásról is kell gondoskodni. Várjon csak! valami
jutott eszembe. Azt tanácsolom, hogy ne adja el a bútorait. Azokért
potom árt szoktak adni. Más ötletem van. A nagy szállásnak azt a
részét, mely külön szakítható, mondja fel a házi úrnak: épen most
van a negyed. Hanem ezt a nehány díszesebb szobát tartsa meg. Ezt
megint kétfelé lehet osztani. Ezt a szobát, meg az öltözőjét tartsa
meg a saját használatára, a konyha felőli kijárattal; a másik két
szobát pedig, a lépcsőre nyíló ajtóval adja ki. Én ismerek egy
derék horvát képviselőt, a ki épen ilyen bútorozott szállást keres,
egész évre, mert néha a leányait is fel szokta hozni Budapestre. Az
igen nyugodalmas lakó lesz. S a mit az fog fizetni <span class=
"pagenum"><a name="Page_146" id="Page_146">-146-</a></span>
albérletben, abból ön az egész lakásbért fedezheti s a saját lakása
ingyenben marad.</p>
<p>Helvila nógatta az anyját:</p>
<p>– Mondd hát, hogy jó lesz: jó lesz úgy.</p>
<p>Camilla rábólintott a fejével.</p>
<p>– Jó lesz.</p>
<p>(No hát! van már mit enni, van hol lakni és van becsület. A kis
leánynak is lesz jó helye. Hát mi kell még az élethez?)</p>
<p>Vigárdy szétnézett a szobában. Mit lehetne még találni?</p>
<p>Hát csakugyan talált valamit.</p>
<p>Meglátta azt a japáni asztalkán heverő kéziratot.</p>
<p>– No lám, még itt is van valami! Hisz ön irónő is. Itt is hever
egy munkája, a mit bizonyosan ma akart felolvasni. Ezt megvétetjük
egy szerkesztővel.</p>
<p>– Ah, hagyja ön azt! szólt Camilla. Az egy haszontalan
ostobaság.</p>
<p>– Ki mondta azt?</p>
<p>– A ki nagyon érti.</p>
<p>– Talán Alasztor?</p>
<p>– Igen.</p>
<p>– Ah! Mit? Ne hallgasson ön rá. Mit értenek az okos emberek a
poézishez? A kik alkoholometerrel mérik az indulatot s
bonczolókéssel vizsgálják az érzést.</p>
<p>– De igaza volt! Azt mondta, hogy boldog nő nem lehet irónő.
Ahoz a szenvedések iskoláján keresztül kell eljutni.</p>
<p>– No hát már most keresztül esett ön ezen az iskolán. Ezt még
mint boldog nő irta ön. Képzelem, hogy tele van édes idealismus
chylusával. Hát majd a mit ezután fog irni, azt felvegyítheti
keserű tapasztalatok ichorjával. Azért ezt is csak kiadjuk. Engedje
meg, hogy magammal vigyem. Van némi befolyásom a lapszerkesztőkre.
Lesz közöttük olyan nobel ember, a ki honoráriumot fog érte adni.
Nem sokat; de eleinte a kevés is biztató. Apróbb, <span class=
"pagenum"><a name="Page_147" id="Page_147">-147-</a></span> egy
tárczára való rajzokat meg épen szívesen fognak venni. Ezekért
kaphat ön havonkint harmincz–negyven forintot. Nem sok; de jelenben
számot vet.</p>
<p>– Oh az nekem tetemes összeg lesz, szólt, mohón kapva Camilla.
Csak meg tudjam érdemelni.</p>
<p>– Bizzék magában. A közönség előszeretettel van a nő-irók iránt.
Önnek határozott tehetsége van. Csak fejleszteni kell. Majd küldök
önnek műveket angol és franczia íróktól, a mikből tanulmányozhat.
Ön egy év alatt meghódítja a közönséget, a kritikát. Két év mulva a
kiadók lábtót támasztanak az ablakához, úgy törnek be a
kéziratáért. Ön egy irói nevet választ magának s ez a név
magasztalva, becsülve lesz. Ezen az önérdemelte néven fogják önt
szólítani…</p>
<p>Camillának az arcza már derülni kezdett; ez nem a halált előérző
mosoly volt: ez a visszatérő életkedv hajnalodása volt már.</p>
<p>– No hát válaszszunk önnek egy irói álnevet, a mi alatt ezt a
legelső munkáját kiadjuk. Talán «Renata» (újjászületett). Jó
lesz.</p>
<p>– Nagyon jó lesz! szólt felmelegedve Camilla.</p>
<p>Helvila átölelte az anyját s gyöngéden súgá a fülébe:
«Renata».</p>
<p>Most már önként nyújtá a kezét Camilla Vigárdynak.</p>
<p>– Látod, kis mamám, fecsegett a lányka, most már megtaláltuk a
czímet, a melyen Vigárdy urat híni fogjuk: «keresztapa».</p>
<p>A lányka nevetett az ötletén: a nevetés az anyjára is elragadt.
Együtt nevettek. Milyen furcsa az! Keresztapa lesz a neve!</p>
<p>Aztán nagyot fohászkodott Camilla, kezeit keblére téve.</p>
<p>– Én Istenem! Mi még nevetünk is ezen a napon!</p>
<p>S aztán kereste a szemeivel azt az embert, a ki visszaadta nekik
ezt az éltető nevetést. A halottaknak!</p>
<p>Az pedig félrefordítá az arczát s a szemeit törülte.</p>
<p>– Ön is nevetett? <span class="pagenum"><a name="Page_148" id=
"Page_148">-148-</a></span></p>
<p>– Igen. Nevettem.</p>
<p>(Az sem volt igaz: zokogását fojtotta el. Olyan sírnivaló is
volt ennek a két nyomorult teremtésnek a pillanatnyi öröme!)</p>
<p>– No de már most sietek innen. Önök pihenjenek le. Nekem ez
órában még sok utam van. Legelőször is Perukkerhez vágtatok: azt
kihuzom az ágyából s rendezem vele az ügyemet, nehogy holnap
beperelje a váltókat; azután sorba veszem a szerkesztőségeket,
kiigazíttatom velük a szenzácziós újdonságot, mielőtt sajtó alá
adnák a lapot. Isten önnel Camilla! Jó éjt kis Helvila.</p>
<p>S azzal minden érzékeny búcsúvétel nélkül elsietett.</p>
<p>Az ajtóból még egyszer visszafordult.</p>
<p>– Kérem, Camilla, majd ha elmentem, zárja be utánam az ajtót.
Cselédjei nincsenek itt. Jó lesz, ha a többi ajtókat is bezárja,
mert mindannyit nyitva hagyták.</p>
<p>Azzal eltávozott.</p>
<p>Camilla várt, a míg a külső ajtót csukódni hallá, akkor kiment
az ajtókat bezárni.</p>
<p>Helvila egyedül maradt.</p>
<p>A mint az anyja kiment a szobából, a lányka elővette a rhumos
palaczkot. Az félig volt kiürülve.</p>
<p>És aztán fogta azokat a theás csészéket s azoknak a tartalmát
beletöltögeté a rhumos palaczkba. Jól bele szorítá a dugaszt.</p>
<p>Aztán szétnézett, hová rejthetné azt el?</p>
<p>Az óra egyet ütött – éjfél után.</p>
<p>A zenemű rákezdte a Serenade-walzert.</p>
<p>Ahá! Megvan.</p>
<p>Helvila oda sietett az órához, felnyitotta a zenegép tokját s
oda rejté el a palaczkot a zenélő henger mellé.</p>
<p>Ott nem talál rá senki.</p>
<p>Mire az óramű tokját ismét bekapcsolta, visszajött az anyja.
Eléje sietett; az is tárt karokkal jött feléje. Megölelték egymást.
Kisírták magukat jól.</p>
<p>– Tehát ismét élünk! sóhajta fel Camilla. <span class=
"pagenum"><a name="Page_149" id="Page_149">-149-</a></span></p>
<p>A leány az ajtó felé mutatott kinyujtott karjával:</p>
<p>– Ő az én igazi atyám!</p>
<p>Camilla rosszul magyarázta a gyermek öntudatlan szavát.</p>
<p>– Ne mondd ki ezt a szót, mert halálra sértesz vele.</p>
<p>– De mondom! Az a másik csak akkor adta nekem az életet, a mikor
nem tudtam róla; de ez akkor adta az életemet, a mikor már szeretek
élni.</p>
<p>– Előttem mondhatod, de más előtt ki ne ejtsd, mert megitélnek
érte. Mikor úgy hasonlít az arczod az övéhez. Pedig Isten a tanum,
hogy nem tettem egyebet, mint hogy naponta elővettem az arczképét s
elbámultam rá, hosszan, hosszan.</p>
<p>– Szeretted őt? Mért nem mentél hozzá?</p>
<p>– Játszottam a szívével. Megvert érte az Isten!</p>
<p>Camilla figyelmét most egyszerre megkapta valami. Az üres theás
findzsák.</p>
<p>– Hová lett az a «thea»? kérdezé ijedten a leányától.</p>
<p>– Azt én eltettem emlékül erre a mai szent napra.</p>
<p>– Hová tetted?</p>
<p>– Az az én titkom.</p>
<p>A zenemű utolsó accordját pengette annak a szép spanyol dallamú
keringőnek. És azután is mindennap tizenkétszer elmondta a mit
tudott. De hogy mit tud? azt csak a kis leány értette meg, senki
más. Ajka elé tette a mutató ujját: – Csitt! Játszó óra: ki ne
beszéld!</p>
<h3>VII.</h3>
<p>Vigárdy, a pálczájával előretapogatózva, botorkált le a lépcsőn.
A gáz el volt már oltva, sötét volt.</p>
<p>Mikor a fele lépcsőn lejutott, a házmester ajtaja kinyílt, ő
maga lámpással a kezében csoszogott elő, kaput nyitott. Négy
férfialak jött be. Azok közül három odalenn maradt a kapubejárat
alatt a házmesterrel dödörögve, a negyedik felsietett a lépcsőn.
<span class="pagenum"><a name="Page_150" id=
"Page_150">-150-</a></span></p>
<p>Szinte egymásba ütötték az orrukat Vigárdyval. A házmester
lámpafényénél egymásra ismertek.</p>
<p>– Ah! te vagy? Bertalan!</p>
<p>– Te vagy? Alasztor! Hol jársz?</p>
<p>– Én a feleségedet kisértem haza, a nagy katasztrófa után. Tudsz
már mindent?</p>
<p>– És még azonfelül valamit.</p>
<p>– Életre hoztad Camillát az ájultából?</p>
<p>– Én már élve találtam. Épen theázni készült a leányával.</p>
<p>– Természetesen: egy kis cyankálival czukrozva meg a theát?</p>
<p>– Természetes.</p>
<p>– No és te életben tartottad őket?</p>
<p>– Igen.</p>
<p>– Miféle antitoxiconnal?</p>
<p>– Az az én arcanumom. De hát te mit keressz itten?</p>
<p>– Hát én, a mint menekülhettem Amandától, jó ürügygyel, ide
siettem vissza, hogy megnézzem, mi történt ezzel a szerencsétlen
asszonynyal. Már most látom, hogy nincs rám szüksége, hát
visszamegyek.</p>
<p>– Úgy sem mehetnél be hozzá, mert bezárta az ajtókat, s nincs
cseléd, a ki kinyissa.</p>
<p>– Nincs ám. Azok idelenn mulatnak a kocsisnénál a nekünk szánt
lakoma közprédáján: épen ez volt az ürügy, a mivel idebocsátottak.
Amanda ideges volt, hogy a Georges nem jön a kikölcsönzött ezüst
tálakkal és gyümölcstartókkal haza, a hogy ő parancsolta neki; én
azt a véleményemet suggeráltam neki, hogy az bizonyosan megszökött
az ezüsttel. Erre a nagyságos asszony rám parancsolt, hogy rögtön
menjek konstáblerekért, fogassam el a sikkasztó cselédet.
Negyedmagammal jöttem: két konstábler, meg egy biztos.</p>
<p>– Hát már most mit csinálsz?</p>
<p>– Hát egy kicsit elrontom a mulatságát a díszes társaságnak
<span class="pagenum"><a name="Page_151" id=
"Page_151">-151-</a></span> s felkisértetem őket a kapitányságra,
csődtömeghez tartozó vagyon elsikkasztása miatt.</p>
<p>– Ugyan hagyj békét szegény cselédeknek!</p>
<p>– Nem, pajtás! Hogy az inasok, szobaleányok dáridózzanak akkor,
a mikor a gazdáik a falba verik a fejüket: így még is nagyon szép
volna az élet! Hadd contempláljanak reggelig a dutyiban, akkor majd
kieresztik őket.</p>
<p>– No hát servus. Én megyek dolgomra.</p>
<p>– Tudod mit? Ne menj le addig, a míg én magammal nem viszem a
Szent Hermandad éber tagjait. Nem szükséges, hogy a rendőrbiztos
rapportjába a te neved is bele kerüljön. Nem az országos rendőrség
miatt, hanem, tudod, a házi rendőrség miatt.</p>
<p>– Gondolod, hogy elhazudjam a feleségem előtt, hogy itt
voltam?</p>
<p>– Tanácsolnám.</p>
<p>– Hogy aztán te mondhasd el neki?</p>
<p>– Hát persze.</p>
<p>– Én azonban reggelig nem is megyek haza.</p>
<p>– S mit fogsz bevallani?</p>
<p>– Azt, hogy valamelyik orfeumban voltam, korhely pajtások
társaságában.</p>
<p>– Okosan: azért csak össze fog gazemberezni, más baj nem ér.
Egész éjet az orfeumban! ezért reggel összeszid az asszony; de
estére megbocsát. Hanem egy órát az öngyilkos nő mellett: azért a
lelkeden megy keresztül.</p>
<p>– Magam fogom neki elmondani.</p>
<p>– Akkor még valami rosszabb helyre is akarsz menni, a mit ezzel
eltitkolsz.</p>
<p>Azzal jó mulatást kivántak egymásnak; a kézszorítás közben azt
sugta Alasztor Bertalannak:</p>
<p>– Tudod pajtás: te képviselő vagy, én meg ügyvéd vagyok. Nehéz
nekünk egymást hazugsággal kifizetni. Jobb lesz kölcsönösen igazat
mondanunk.</p>
<p>– De olyan bolond nem leszek.</p>
<hr class="tb" />
<p><span class="pagenum"><a name="Page_152" id=
"Page_152">-152-</a></span></p>
<p>Másnap reggel, mikor Alasztor a kávéházban kezébe vette a
hírlapot, mindjárt a ritkított betűst kereste a napi hírek között,
egyszerre rátalált:</p>
<p>«… börzejátékban szenvedett differentiák miatt, melyek
százezrekre rúgnak, megszökött Amerikába, itt hagyva feleségét és
leányát a legnagyobb nyomorban. Az a hír, mintha tetemes összegű
váltókat hamisított volna egy vele baráti viszonyban élt képviselő
nevére, minden tényleges alapot nélkülöz.»</p>
<p>Most már tudta, hogy mi volt az a «rosszabb hely», a mit Vigárdy
az orfeummal, sőt Camilla boudoirjával palástolt: Perukker úr
comptoirja.</p>
<hr class="tb" />
<p>A mint délután összetalálkozott Bertalannal a kaszinóban, azt
mondá neki:</p>
<p>– No most már tudom, hogy mi volt az arcanumod, a mivel
kigyógyítottad az öngyilkosságból a szép asszonyt! Drága
orvosság!</p>
<p>Tehát vannak még bolond idealisták a világon.</p>
<hr class="chap" />
<div class="chapter"></div>
<p><span class="pagenum"><a name="Page_153" id=
"Page_153">-153-</a></span></p>
<h2>MÁSODIK RÉSZ.</h2>
<h3>I.</h3>
<p>Négy esztendő mult el e szomorú eset óta.</p>
<p>E négy év alatt Meritoris Zeno hírt sem hallatott magáról. El is
felejtette már mindenki, hogy volt valaha ilyen nevű ismerőse.</p>
<p>Meritorisné is azon lények közé tartozott, a kik kimaradtak a
világból. Annyit tudtak felőle, hogy valahol pénztárnoknő a
fővárosban; voltak, a kik azt állították, hogy látták is a
jegykiadó ketreczben. Az ilyen elfelejtett lényekkel nem találkozni
is szerencse.</p>
<p>A hajdani szállását megtartotta, de annak a lépcsőre szolgáló
főajtaján e név volt kiszegezve: «Dragomirovics Anasztáz.»</p>
<p>Dragomirovics Anasztáz úrról a házmester csak annyit tudott
mondani, hogy az egy valósággal létező úri ember. A bevallási íven
így van feljegyezve: «horvát-szlavon képviselő». De ő annak az
ábrázatját még soha sem látta, pedig négy év óta lakik itten ez az
úr. A házmesterné takarítja a szobáját, a miért kap nyolcz forintot
havonkint. Az a nyolcz forint minden hónap elsején oda van letéve
az asztalra egy névjegygyel, a mire rá van irva: «Házmesternek.» A
gyertyája a tartóban reggelre le van égve, a mosdóvize a lavoirban
be van szappanozva, a sáros topánja az ágy elé téve, – de őt magát
még nem látta a szemfüles házmesteri pár soha. Sokszor el is utazik
s <span class="pagenum"><a name="Page_154" id=
"Page_154">-154-</a></span> olyankor az ajtaját lakattal is
bezárja, de azért a havi pénz kijár.</p>
<p>Meritorisné asszony felváltva – a hivatalos rend szerint – hol a
nappali, hol az éjjeli órákat tölti otthon; senkit sem fogad a
szállásán. Cselédet nem tart. Maga főz és takarít.</p>
<p>Most épen hat heti szabadságot kért, a mit meg is kapott.</p>
<p>Erre pedig azért volt szüksége, mert a Helvila kisasszony
megbetegedett, azt haza kellett hozni az intézetből. A betegségét
szent Vida-táncznak híják. Rúg, karmol és rángatózik, s a mellett
az arczát fintorgatja. Az orvos azt mondja, hogy ez a baj majd
elmúlik magától, a meggyógyításához nem kell egyéb, mint teljes
nyugalom. Valószinüleg a sok tanulástól kapta azt a bajt; most
tette le a tanítónői vizsgát, kitünő eredménynyel, azzal erőtette
meg az agyát; most az anyja ápolja, senkit sem bocsátanak
hozzá.</p>
<p>Ezt mind a házmesterné beszéli ekként az ágybérlőjének, a
napidíjasnak. Ez pedig, mint aféle idealista (a napidíjasok még
idealisták) azzal a felfedezett ténynyel szolgál viszont, hogy
Meritorisné asszony híres irónő, a ki «Renata» név alatt gyönyörű
dolgokat ir a lapokba: minden sorát megfizetik. Hanem ezt nem kell
elárulni a háziúrnak, a ki gyülöli az általa «Federvieh»-nek
nevezett emberfajt.</p>
<hr class="tb" />
<p>Az oldalajtón kopogtatás hangzik: az kulcscsal van bezárva.
Camilla előjön a hálószobájából s felnyitja az ajtót.</p>
<p>Vigárdy lép be. Abból a lakosztályból, mely Dragomirovics
úré.</p>
<p>Kezet szorítanak, jó estét kivánva egymásnak.</p>
<p>Novemberi délután hat és hét óra közt van az idő. Az asztalon
már ég a lámpás.</p>
<p>Leültek egymás mellé. Camilla a pamlagra, Vigárdy a karszékbe.
<span class="pagenum"><a name="Page_155" id=
"Page_155">-155-</a></span></p>
<p>– Helvila jobban van. Ez az első szava Camillának.</p>
<p>– Tudom, beszéltem az orvossal. Most csak arra kell vigyázni,
hogy vissza ne essék a bajba. Óvni kell minden felindulástól. Ilyen
idegbajnál a véletlen öröm is visszaidézheti azt a ragályos
betegséget.</p>
<p>– Öröm? Hát jöhet be mi hozzánk öröm?</p>
<p>– Már be is jött. Itt van a zsebemben a cultusminister
diplomája, melyben Helvilát kinevezi tanítónőnek, hatszáz forint
fizetéssel.</p>
<p>– Ah! Ez igazán nagy öröm.</p>
<p>– Kegyednek adom át ez okiratot. Iparkodjék a leányt ovatosan,
elébb példálózva, előkészíteni erre a jó hírre, a mi után vágyott.
Engedje elébb sejteni, találgatni. Az is meglehet, hogy ez a jó hír
egyszerre kigyógyítja. De az is lehet, hogy recidiváz tőle. Dugja
el ezt az irást.</p>
<p>– S hová lett kinevezve?</p>
<p>– Pancsovára.</p>
<p>– Ah, olyan messze!</p>
<p>– Mentül messzebb, annál jobb rá nézve. Itt megöli őt az
ismerősök ránézése.</p>
<p>– Az igaz. Sokszor mondja: «Anyám, nincs öldöklőbb méreg, mint
az embereknek a szeme.»</p>
<p>– Jó derék nép, a hová menni fog. Ismerem őket; nagyobb részt
szerbek, aztán németek, magyarok: mind szivélyes, jó érzelmü
emberek. Ott szerencsét is csinálhat, ott még van családi élet.</p>
<p>– Hm… Camilla nagyot fohászkodott. Azután azt kérdezte
Vigárdytól: – Mit tesz az a latin mondás: «vestigia terrent?»</p>
<p>Vigárdy kitalálta a nő eszejárását.</p>
<p>– Ugyebár ezt a tudós leány mondta kegyednek, mikor egyszer a
férjhez menésről példálózott előtte. «A nyomdokok
visszariasztanak.»</p>
<p>Kevés idővártatva azt mondá a nő:</p>
<p>– Akkor én is elmegyek a leányommal Pancsovára.</p>
<p>– Hát én belőlem akkor mi lesz? <span class="pagenum"><a name=
"Page_156" id="Page_156">-156-</a></span></p>
<p>– Ön megszabadúl egy kínos helyzetből, mely mind a kettőnknek
szenvedést okoz.</p>
<p>– De mikor ez a szenvedés rám nézve az élet!</p>
<p>– Milyen élet!</p>
<p>– Őrült világ ez! Mi mind a ketten feltaláltuk egymásban azt a
lelket, mely lelkünk felét kiegészíti.</p>
<p>– De elvesztettük egy bolond szeszélyért, egy dölyfös gondolat
miatt, most aztán szenvedjük a büntetésünket.</p>
<p>– Pedig összetörhetnők a békóinkat.</p>
<p>– Az lehetetlen.</p>
<p>– Önt hűtlenűl elhagyta a férje, négy év óta hírét sem hallotta.
Ez megsemmisíti a házasságot.</p>
<p>– De önhöz hűséges a felesége.</p>
<p>– Reális felfogásban az.</p>
<p>– S ez a fődolog. Ugyan hány házasság maradna érvényben, ha azt
kérdeznék, valjon a nő, midőn férjét megöleli, a behunyt szemével
nem lát-e egy harmadik alakot? S azért az ilyen lelki házasságtörés
mellett csak lombosodnak a családfák.</p>
<p>– A mi életünk egészen czélját vesztett erőfogyasztás. Nem
tehetünk egymással valami jót, hogy az mind a kettőnknek rosszul ne
essék. Minek folytatni ezt a kölcsönös martyriumot?</p>
<p>– Ön igazságtalan a neje iránt. Amanda önt igazán szereti. Talán
túlságosan is szereti, az a hibája.</p>
<p>– Felszabadítanám ez önkínzás alól.</p>
<p>– Nem! Nem! Arra ön nem gondolhat. A szívétől elragadtatni, meg
van engedve húsz éven alóli fiatal rajongóknak; de mi már érett
eszű emberek vagyunk, a kiknek a tévedéseit nem menti a
tudatlanság. Ön, barátom, az óta, hogy a nejét elvette, rohamosan
emelkedő életpályát haladt meg. A saját tehetségein kivül, az a mi
elősegítette nem a vakszerencse volt. Abban nagy része van az ön
felesége kitartó buzgalmának. Lehetetlen önnek azt elfelejteni,
hogyan segített önnek az emelkedésében a neje, vagyona,
<span class="pagenum"><a name="Page_157" id=
"Page_157">-157-</a></span> nagy családi összeköttetései által, még
inkább abban az ernyedetlen buzdításban, a melylyel önnek idylli
lanyhaságu természetét erélyességre, tettekre, vállalkozásokra
ösztönözte. Ön sokszor félrevonult volna az akadályok elől, ha az
ön nejének heroinai elhatározottsága előre nem űzte volna. Mikor
önt képviselővé megválasztották egy nehéz kerületben, önnek a
felesége zálogba vetette minden ékszerét, hogy önt diadalra
segítse. Igaz hogy mindezt önzésből, nagyravágyásból cselekszi. De
ennek az önzésnek nemes alapja van. Büszkélkedni akar a férjével.
Nagy embert, híres államférfit akar belőle csinálni, azért, hogy
annak a czímeit viselhesse egykor. Hát lehet-e őt ezért
kárhoztatni? – S már most tekintsen ön a válaszútnak a másik ágára.
Ha ön ettől a hatalmas akaraterejü nőtől elszakítaná magát, s aztán
összekötné a sorsát egy magához hasonló ábrándozó, érzelgő
asszonyéval, ön fokról-fokra lesülyedne arról a magas zodiacusról,
mely most előtte áll, végezné mint egy elfeledett, scartba tett
bukott nagyság. Hát szabad-e énnekem még csak álmodnom is egy olyan
boldogságról, melynek ára az ön jövendő dicsősége? Nem! Csak
maradjunk mi jó barátok, mint eddig voltunk. Én viselem az én
szenvedéseimet s nem akarom azokat még lelki furdalásokkal is
sokszorozni.</p>
<p>– Édes Camilla! Ha ön tudná, hogy mi az ára annak az úgynevezett
dicsőségnek? Mennyi megalázkodás, mennyi megtagadása a jobb
érzéseknek, mennyi embergyűlölet jár azzal együtt. Sokszor eszembe
jut Napoleon mondása Szent Ilona szigetén: «Oh mint szeretnék még
egyszer visszatérni a nagy világba, hogy ott krumplit kapálhassak s
jóllakhassam lencsével és szalonnával, mint egy paraszt!»</p>
<p>– De mink már parasztok nem lehetünk, nem úgy lett nevelve a
lelkünk. A két kezem nekem is megbirná a kapálást, legfeljebb
megkérgesedne tőle; de a lelkemet nem tudom incrustálni. S még ha
magam volnék! Hát én bele <span class="pagenum"><a name="Page_158"
id="Page_158">-158-</a></span> találnám magamat a sorsomba, ha mint
mosónőnek a teknő mellett kellene is megszolgálnom a napi
falatomat. De a lelkem, az idegeim visszaszörnyednek attól az
eszmétől, hogy én önt, a mai nap hősét, ott lássam magam mellett,
szurtosan, elzüllve, elpusztúlva! Most én kéjelgek abban a fényben,
a mi önt körülsugározza, bámulom nagy sikereit, parlamenti
diadalait. Titokban, lelkem csendjében kiveszem a magam részét
belőlük. Hadd tartson tovább ez az én boldogságom.</p>
<p>– De ez elvégre is egy tantalusi kín.</p>
<p>– Hát nem lehet-e az, hogy legyenek emberek a világon, a kikben
nem az állat képezi az őslényt?</p>
<p>– Nők lehetnek. Női angyalok vannak a világon. De hogy férfi
angyalok volnának, azt csak a khaldei mythologia állítja. Én ember
vagyok. Az is akarok maradni. Engem kínoz a hypocrita szerepe. Én
önt az egész világ szeme láttára akarnám a karomon elővezetni, s
büszke arczczal hirdetni: ez a gyémánt szív az enyém.</p>
<p>– Ha ön így beszél, én az ajtómra tolózárt csináltatok és soha
egymással nem beszélünk többet. – No, jőjjön, nézze meg a szegény
beteg leányomat.</p>
<p>Camilla előbb óvatosan felnyitá a hálószoba ajtaját s valami
szót hallatott nagy halkan, bizonyosan, a látogatót jelenté be a
beteg leánynak, azután nyájasan inte Vigárdynak, hogy bejöhet.
Azzal bementek mind a ketten a szobába.</p>
<p>Egy dolgot elfelejtettek. Bezárni az ajtót, mely Camilla
lakosztályát elválasztja Dragomirovics úr szállásától – s
Dragomirovics úrnak lehetnek rossz szokásai.</p>
<p>Ott van ni! Az a közbenső ajtó nagy csendesen felnyilik, s elébb
a fejét bedugja, széttekint, aztán belép rajta egy férfi, a kit még
nem láttunk e háznál.</p>
<p>Minden öltözete csupa koczka: a kabátja szélesebb koczka, à
l’écoissaise, a mellénye apróbb koczka, à la Pepita; alacsony,
finom termetű emberke, kissé affektáltan kifeszített mellkassal,
karjai kifelé fordított könyökkel, fejét <span class=
"pagenum"><a name="Page_159" id="Page_159">-159-</a></span> magasan
tartja, a mit rövid nyaka tesz ajánlatossá: a feje aránytalanul
nagy a termetéhez s abból is sok jut a kiülő homlokra. Szemöldökei
veresek, szintúgy a körszakálla is, melynek egy része még viseli a
nyomait a melanogénenek, a mivel feketére volt festve. A bajusza
ellenben le van borotválva, a szája olyan furcsán van
összecsücsörödve, mintha mókázna, villogó szemei egy perczig
sincsenek nyugton. Az arczszine rezes.</p>
<p>A mint belép, lábhegyen, elébb kiváncsian széttekint, azután
megelégedéssel bólongat, körüllépked a szobában, megnézi a zongorán
a hangjegyeket, kihúzza a japáni asztalka fiókját, belenéz, megint
visszatolja; a hálószoba ajtaja előtt megáll, kerekre nyitott
szemekkel, tenyerével segített füllel hallgatózik, az ajkai még
gömbölyűbbre csücsörödnek, mintha fütyülne, azután kivesz az
oldalzsebéből egy szivarkát, rágyujt, egy karszéket odahúz az ajtó
elé, melyen bejött, arra leül, a bal lábát a jobb térdére vetve, s
fújja a füstöt a plafond felé.</p>
<p>Ráér várakozni.</p>
<p>Azok odabenn ugyancsak alaposan el lehetnek foglalva a beteg
leány diagnosisával, mert soká kerülnek elő.</p>
<p>Végre mégis nyilik az ajtó s kilépnek rajta: az úr és az
asszonyság.</p>
<p>Camilla «Jézus Máriát!» rebeg, a mint ez alakot meglátja, s siet
az ajtót betenni maga után; Bertalan is meg van ütődve.</p>
<p>Az új ember pedig gúnyosan mosolyogva áll föl a székből s
nyefegő éles hangon üdvözli őket:</p>
<p>– Good bye, drágáim! No ugye szép meglepetést szereztem a
számotokra, mikor egyszerre csak ide cseppentem közétek az égből –
vagy a pokolból, már nem tudom bizonyosan. Kérem, ne takargassa el
az arczát mistress, azért hogy egy gentlemannel láttam kilépni a
hálószobájából. Én az ilyesmire készen voltam.</p>
<p>– Hogy jösz te ide? kérdezi Vigárdy, az első meglepetéséből
felocsúdva. <span class="pagenum"><a name="Page_160" id=
"Page_160">-160-</a></span></p>
<p>– Hát igen egyszerűen. Nagyon okosan teszi az ember, ha
Amerikába elutazva, nem dobja a tengerbe a szobája kulcsát.
Visszajövet ismét előveheti. Az ajtómon ugyan Dragomirovics
Anasztáz úr neve van kifüggesztve, de a felől egészen megnyugtattam
a lelkiismeretemet, a mint az előszobában felakasztott hawelock
zsebébe belenyúltam, s megtaláltam benne az én tisztelt barátom
szivartárczáját, a névjegyeivel és a cigarettáival. Mindjárt meg is
tartottam emlékül. Pompás cigaretták. Valódi «Sultan fleur».</p>
<p>Camilla elvesztette egész lelki erejét, sírva fakadt.</p>
<p>– Kérem, mistress, ne sírjon. Semmi oka sincsen rá. Hiszen nem
vagyok én Othello. Nézze, nincs nálam se revolver, se bowieknife.
Hát hiszen, hogy az én hosszas távollétem alatt kellett valakinek
engem helyettesíteni, az egészen normális helyzet. S sokkal jobban
tudom méltányolni, hogy ön e czélra az én Vigárdy barátomat
választotta, mintha valami Perukker-féle seladont fogadott volna
el. A ki, mint e szép butorzat bizonyítja, egész gentlemanlike
gondoskodott az ön szükségleteiről.</p>
<p>Vigárdy közel volt hozzá, hogy ezt az embert nyakon fogja és
kidobja a szobából, de Camilla könyörgő tekintete lecsillapítá, a
ki néma rémülettel mutatott a hálószoba ajtaja felé: «meg ne hallja
a beteg leány! mert újra vissza esik». Tehát nyugodtan iparkodott
beszélni.</p>
<p>– Uram. Önnek a neje becsületes, erényes asszony. Magát
tisztességes munkával tartja fenn: senkitől semmi szégyenletes
segélyt el nem fogad. Az államvasutaknál pénztárnoknői alkalmazása
van, s üres óráiban a hírlapokba ir elbeszéléseket.</p>
<p>– Igen. Ez van beirva a bejelentési ürlapba: pénztárnoknő és
irónő. De a salláriumot és a honoráriumot ön hordja neki.</p>
<p>– Nem hiszem, hogy találjon ön bolondot, a ki elhigyje önnek,
hogy a vasutigazgatóság tőlem fogad el pénzt, a mivel egy
hivatalnokát fizeti, vagy egy lapkiadó, hogy a munkákat honorálja.
<span class="pagenum"><a name="Page_161" id=
"Page_161">-161-</a></span></p>
<p>– De ezt a szállást csak fizeti valaki.</p>
<p>– Az albérlő.</p>
<p>– Az a bizonyos Dragomirovics Anasztáz, a kit senki sem
ismer.</p>
<p>– Én ismerem.</p>
<p>– De én minden szorgos kutatás után sem voltam képes ezt az
«ananász» urat a képviselők lajstromában felfedezni.</p>
<p>– Az csak azt bizonyítja, hogy nem képviselő.</p>
<p>– De annak van czímezve a házmester ívén, a mit az a
rendőrségnek beadott.</p>
<p>– Hát ez lehet hamis czímzés miatti kihágás, a mit ha ön
feljelent a rendőrségnél, hát akkor megbüntetik az ön feleségét öt
forint birságra. Ha ugyan nagy kedve van önnek a rendőrséggel
személyes érintkezésbe jönni.</p>
<p>– Én nekem? Hát mi félelmem lehetne én nekem a rendőrségtől?
Currentált engem valaki? Csaltam én? Loptam én? Nincsen-e
kiegyenlítve minden tartozásom Budapesten? Ezt te magad tudod
legjobban kedves barátom.</p>
<p>– Ez az emlék valami más indulatot is költhetne önben, mint a
gúnyolódást.</p>
<p>– Érted alatta a háladatosságot ugy-e, kedves barátom? Hát hisz
az igaz, hogy te én helyettem harminczötezer forint értékü váltót
kifizettél, a mikről az a véleménykülönbség volt közöttünk, hogy én
azokon az aláirásokat hamisaknak hittem, te pedig igazaknak
vallottad. – No hát ezt a javadra irom. Ezért négy esztendeig
voltál haszonélvezője az én birtokomnak. Mi az ördög? Jut egy
esztendőre nyolczezer hétszáz ötven forint. Hát mi az egy ilyen
szép asszonyért? valóságos «Bettel».</p>
<p>– Megfojtsam ezt az embert? mormogá Camillához Bertalan. Az
asszony két kezével tartá vissza a férfi összeszorított öklét.</p>
<p>Zenó pedig újabb szivarkára gyújtott és folytatá mekegő hangon:
<span class="pagenum"><a name="Page_162" id=
"Page_162">-162-</a></span></p>
<p>– Hanem a nagy jótékonysági raptusodban egy dolgot
elmulasztottál «drága» barátom. Azt ugyanis, hogy egy new-yorki
lapba beiktattad volna ezt a néhány sort: «Mister Meritoris Zeno
ügyei rendezve vannak, bizton hazatérhet.» Punktum.</p>
<p>– A hazai lapokban benne volt ez az értesítés.</p>
<p>– No lám! Én vagyok a hibás. Azért, hogy szökés közben hátra nem
hagytam a Ferencziek bazárjában az adressemet, hogy hová küldjék
utánam a Pesti Naplót?</p>
<p>– Hát tudhattam én, hogy te hol kóborolsz széles e világban?</p>
<p>– Ecce ni! Megint te neked van igazad. Hát persze hogy nem
tudhattad. Voltam én az alatt az amerikai prairieken buccanier, a
ki sótalan eszi a nyers bikahust, – jártam, mint pedlar, fésűket,
bicsakokat árulni, – voltam aranyásó rowdie Ausztráliában, voltam
czethalász a grönlandi vizeken, oda bizony újság nem jár. Míg
egyszer a jó Buddha (én buddhista vagyok) ismét visszavezérelt
New-Yorkba. Ott találkoztam egy tiszteletreméltó hazámfiával, a ki
valami posztkisztlit, vagy micsodát szerencsésen elemelt egy pár
százezer forinttal, ez a lovagias férfiu értesített felőle, hogy
hiszen nincsen nekem semmi okom a világ szemei elől bujdokolnom.
«Ab ovo» ki van egyenlítve az én fatális tévedésem, egy nemeskeblű
barátom jószívűsége által. Ekkor érett meg bennem az az
elhatározás, hogy én ennek a jó barátomnak alkalmat szerzek
keresztyéni jóltevő indulatainak tökéletesítésére az által, hogy
hazajövök, s már most a viszonyosság elvéből kiindulva, én rendezem
az ő ügyeit.</p>
<p>– Mit fogok most hallani?</p>
<p>– A legkellemesebbet. Legelőször is vessünk fátyolt a multakra.
Az a harminczötezer forint, meg az a négy esztendő – egymást
kiegyenlíti. C’est signé: – «pour acquit.» Kezdjünk új rubrikát:
«Soll und haben.»</p>
<p>– Ön megbolondult.</p>
<p>– Nem én. Teljesen megokosodtam. <span class="pagenum"><a name=
"Page_163" id="Page_163">-163-</a></span></p>
<p>– Ez az, a mit úgy hívnak, hogy «őrültség, a miben systema van».
Ennek azonban a legjobb antidotuma az, a mit úgy hínak, hogy «házi
ész». Ezzel meg én vagyok ellátva. Te, ujvilági lovag, arra
alapítod a spekulatiódat, hogy itt van most egy őrült szerelmes
férfi, a kit a vak szenvedélye kapiczánjánál fogva oda lehet
vezetni, a hol «a rákok telelnek», a hogy az orosz közmondás tarja.
Én azonban majd mindjárt kiábrándítalak egy alternativával. Én vagy
egy önzetlen, minden érdek nélküli pártfogója vagyok a te
hitetlenül elhagyott családodnak, a ki lelki örömét találja benne,
hogy egy pár szerencsétlen teremtésben fentartsa az életkedvet, a
kikhez régi emlékek varázsa vonzza; vagy pedig az vagyok, a minek
te tartasz: heves vérü imádója a te nevedet viselő nőnek. Hát akkor
az első esetben veszem a kalapomat, s azt mondom, hogy
«alászolgája», a családfő hazaérkezett, többé az én gondozásomra
senkinek semmi szüksége, s többet nem kérdezősködöm se rólad, se a
hozzád tartozókról egy szóval sem. A második esetben pedig
megindítjuk a kettős válópert: nődnek erős oka van erre veled
szemben, én is csak majd találok valami jogczímet; elválunk
csendesen, s aztán rajtunk függ, hogy mit tegyünk? Te mindenesetre
kimaradsz a partieból.</p>
<p>– Nem úgy van az, kedves barátom. Ne kezdj te én velem háborút.
Mi egyenlőtlen fegyverekkel küzdünk. Te jó ember vagy, nagy hazafi,
országos hírű celebritás, én pedig egy bukott ficzkó vagyok, a
kinek nincs mit elveszíteni.</p>
<p>Egy szót ejtettél el: «elválunk csendesen». Hát ezt a
«csendesen» szót hiusíthatom én meg. De ha én most lármát csapok:
én, a hazatért férj, a ki a feleségem hálószobájában egy férfit
találtam, összecsődítem a szomszédokat, rendőrért kiabálok: akkor
te, mint nagy ember, el vagy veszve, megbuktál az ország előtt, le
vagy gázolva a politikai ellenfeleid lába alá; de a mi még annál
több a feleséged lába alá. <span class="pagenum"><a name="Page_164"
id="Page_164">-164-</a></span></p>
<p>– Nyomorult gazember! kiálta Bertalan, elragadtatva indulatai
által.</p>
<p>– No hát ez jó nekem. «Nyomorult gazember.» Bizony olcsó
vitézkedés. Tudod jól, hogy én párbajra nem híhatlak, akármilyen
verbal injuriet kövess is el velem. Nem kapnék secundansokat. Hát
ez közöttünk a nagy különbség. Te vagy a dicső hazafi, a nagy
ember. Én pedig vagyok a nyomorult ficzkó. A nyomorult ficzkó
észreveszi, hogy a dicső nagy férfiu az ő kazlából húzza a szénát.
Azt mondja neki: «barátom, nagyságos tolvaj úr, ne lopd a szénámat,
hanem vedd meg az egész kazalt». S erre a nagy férfiu azt kiáltja:
«gazember!» De engem ezzel a szóval nem ráztál le magadról. Én
beléd haraptam, mint egy bulldog s nem engedlek a sövényen kiugrani
– édes barátom.</p>
<p>– Én kezemben tartottam a nyakadat, s szabadon
bocsátottalak.</p>
<p>– Nagy hiba volt tőled. Most én tartom a kezemben a te nyakadat
s nem foglak elbocsátani.</p>
<p>– Mit kivánsz tőlem?</p>
<p>– Bagatelle dolog! Igazán pirul az arczom, mikor ilyen
aprólékosságokkal állok elő. Hát miről van szó? Tulajdonképen
semmiről. Te megtartod a jus acquisitumot, hogy is mondják csak: a
«servitust». Mi jogtudósok értjük ezt már. Én viselem a «procurát»,
mi üzletemberek értjük ezt. Te pedig maradsz a «stiller Co». Én
viselem az obligót, te pedig azt irsz, a mit akarsz a «giro in
bianco»-ba.</p>
<p>Bertalan olyat ütött az öklével a zongorára, a melyhez
támaszkodott, hogy az a szerencsétlen hangszörnyeteg megzendült
bele. Camilla pedig csak bámult: az ő lelkében nem volt fogalom
ennek a csúf jargonnak a megértésére.</p>
<p>– No hát beszéljünk kerek számokban, monda Zeno, hüvelykujjának
a körmét a fogába akasztva. Te adsz én nekem, pro rata temporis,
húszezer forintot, én pedig azért odaadom neked – a Dragomirovics
Athanáz úr szobája kulcsának a másodlatát, s mikor ezt a kulcsot a
zárban <span class="pagenum"><a name="Page_165" id=
"Page_165">-165-</a></span> találom: megfordulok a sarkamon és
odább megyek. Clara pacta, boni amici.</p>
<p>Camilla csak most értette meg a gyalázatos ajánlatot.</p>
<p>Kitört belőle az indulat. A női gyöngeség egyszerre átlobbant,
mint füstből a tűz, lángoló asszonyi haraggá.</p>
<p>Odarohant a férjéhez, megragadta annak a vállát.</p>
<p>– Micsoda? Te engem el akarsz adni, mint egy rabnőt!</p>
<p>Zeno furcsa arczfintorgatással mondá:</p>
<p>– Hát azt adja el az ember, a mije van. Szivesebben adnám el a
Haris-bazárt; de az nem az enyém.</p>
<p>– No hát ha te el akarsz adni engem, lihegé a szerencsétlen
asszony, majd eladlak én téged!</p>
<p>Azzal odarohant az intarsiaturákkal diszített szekrényéhez,
felnyitá annak a tetejét, egy titkos rugót megnyomva, előugratta a
rejtett fiókocskát s abból kivett egy négyszeresen összehajtott
irást, azzal odasietett a két férfihoz, Vigárdy mellett foglalva
helyet s Meritorishoz beszélve.</p>
<p>– Hát te azt mondtad ugy-e, hogy neked semmi bűnöd sincs a
világon, a miért téged a büntető igazság keze előfogjon. Te
kaczagva mondtad a megszabadítód szemébe, hogy bolond volt, a mikor
nyakadat kieresztette a kezéből? No hát essél kétségbe! Itt van a
leveled, melyet amaz átkozott éjszakán küldtél hozzám. Ebben
elismered, hogy váltókat hamisítottál Vigárdy nevére. Én
megtartottam ezt a leveledet s most odaadom Vigárdy úrnak, hadd
kerüljön a te fejed ismét az ő sarka alá s hadd taposson rá, mint
egy hálátlan kigyó fejére! Most én adlak el téged – fél-pénzért, –
egy babkáért! Kiálts egyet! S téged fognak a rendőrök a börtönbe
hurczolni! Csaló! Hamisító! Kerítő!</p>
<p>Meritóris Zeno kezét-lábát eleresztve rogyott le a
karszékbe.</p>
<p>– Átkozott levél! motyogá. Erről egész megfeledkeztem. Ezzel
agyon vagyok ütve. Vegyen rólam példát minden becsületes férj, hogy
mikor szökni akar, ne irjon levelet a feleségéhez. <span class=
"pagenum"><a name="Page_166" id="Page_166">-166-</a></span></p>
<p>Camilla Bertalannak adta a levelet.</p>
<p>Zeno egyet fordított a szerepén. Az impertinens kérkedő modor
helyett áttért a megtért, meghunyászkodottba.</p>
<p>Odatérdelt Bertalan elé.</p>
<p>– Rabod vagyok: elismerem. Azt tehetsz velem, a mit akarsz.
Elveszíthetsz, becsukathatsz. Appellálok a te nemes szívedre. Légy
tekintettel nyomorult állapotomra. Ne szégyenítsd meg a családomat.
Irgalmazz szegény leányomnak, ha engem nem tekintesz. Hűséges
kutyád leszek mindenkor, kutyább a kutyánál. Megelégszem a
kegyelmed morzsáival! Soha a szemed elé nem kerülök.</p>
<p>Undorító volt! Egy férfi, a ki sír, csúszik, mászik.</p>
<p>Vigárdy négyfelé szakítá azt a levelet s oda dobta a rimánkodó
szeme közé.</p>
<p>– Nyomorult! Én nem tudlak eltaposni!</p>
<p>Azzal eltávozott a szobából.</p>
<p>Zeno mohón kapkodta fel a szőnyegről az összetépett levél
rongyait s a zsebébe gyűrte.</p>
<p>– Figyelmeztetem önt, mondá neki Camilla, hogy ez a levél egy
egész társaság előtt lett felolvasva, a míg én ájultan hevertem
itten.</p>
<p>– Jó helyen van már, döczögteté a szót Zeno, begombolva a
kabátját.</p>
<p>– Hát mit akar ön még itten?</p>
<p>– Mit akarok? Itt akarok maradni. Élvezni akarom az édes itthon
örömeit. Ah drága «sweet home!»</p>
<p>– Itt nincs önnek helye. A tulsó két szoba ki van adva.</p>
<p>– Dragomirovics Anasztáz úrnak.</p>
<p>– Akárkinek! Itt pedig nincs az ön számára való kényelem.</p>
<p>– Áh! Ez nevezetes. Az én salonomban, a hol az én saját butoraim
vannak!</p>
<p>– Itt nincs önnek még csak egy hamutartója sem. A hitelezői
mindent lefoglaltak az ön megszökése után s rövid időn elárvereztek
mindent. Egy közülök felvásárolta <span class="pagenum"><a name=
"Page_167" id="Page_167">-167-</a></span> az egészet s aztán
átengedte nekem használatra méltányos bérért.</p>
<p>Azzal megmutogatta Camilla Zenonak a székek, pamlag, zongora
hátára ragasztott hivatalos pecséteket. Még a szivarhamutartó
fenekére is oda volt ragasztva az elkobzó billog. – «Nincs itt
önnek semmi ingóbingója».</p>
<p>– Hát akkor maradok a fekvőségemnél… szólt cynikus mosolylyal
Zeno.</p>
<p>– Mit akar ön az alatt érteni?</p>
<p>– Hát a feleségemnek a nyoszolyáját. Törvénytudó ember vagyok.
Jól tudom, hogy a csődbejutott férj adósságáért a hitvestárs
nyoszolyáját, fehérneműit nem szabad lefoglalni.</p>
<p>– Abban a nyoszolyában önnek a leánya fekszik, sulyos
betegségben.</p>
<p>– Annál nagyobb kötelességem, hogy fölötte virraszszak. Atyai
kötelesség.</p>
<p>– Ön nem fog az én szobám ajtaján belépni.</p>
<p>Camilla elállta az ajtót Zeno előtt.</p>
<p>Zeno erőszakoskodni kezdett.</p>
<p>– Majd meglátom, ki akadályoz meg engem abban, hogy családfői
jogaimat gyakoroljam.</p>
<p>– Ön azt mondja, hogy törvénytudó: akkor ismernie kell azt a
törvényt is, mely kimondja, hogy a ki hűtlenül elhagyja a feleségét
s egy évig nem tudatja hollétét, elvesztette férji jogait.</p>
<p>– Majd visszafoglalom én azokat!</p>
<p>Durván megragadta a feleségének a kezét.</p>
<p>A legjobb útban voltak, hogy összeverekedjenek.</p>
<p>E perczben felnyilt a hálószoba ajtaja s kilépett rajta a
leány.</p>
<p>Úgy, a hogy az ágyából kikelt: hálóköntösben, mezítláb, papucs a
lábán, a haja kuszáltan szétszórva a vállain, a csipőin. Az arcza
csupa tűzláng volt, a szemei lázasan ragyogtak. Máskor oly piros
ajkai kékek voltak és cserepesek. Egyenesen neki ment Zenónak.
Magasabb volt az <span class="pagenum"><a name="Page_168" id=
"Page_168">-168-</a></span> apjánál. A mint a karját fölemelte,
hogy a szemébe csüggő haját hátravesse, a visszaomló ingújj egy
olyan megfeszült bicepset engedett láttatni a karján, mely egy
akrobatanőnek is diszére válhatott. Eleinte tompán, asthmatikus
lihegéssel beszélt, hanem aztán egyre élesebb lett a hangja. Zeno
hüledezve hátrált meg előtte.</p>
<p>– Meritoris ur! kezdé a leány. Ön sok év előtt elhagyott
bennünket, nyomorban, gyalázatban, kétségbeesésben. Mi meg akartuk
magunkat ölni. Itt ezen az asztalon olvasztgattuk a halálos mérget
a theás csészében az anyámmal. Készen voltunk a halálra. Ekkor az
Isten egy szabadítót küldött hozzánk, a ki visszaadta nekünk az
életet, megmentette a becsületet: – az ön becsületét, Meritoris
Zeno úr. És azután szerzett az anyámnak tisztességes munkakört, a
miben éjjeli-nappali szolgálattal megéljen; engem kitanítatott
iskolamesternőnek; gondossággal, jó tanácscsal, részvéttel segített
bennünket a víz színén fenmaradni, a kiket ön odadobott a fertőbe!…
És most ön idejön és elüzi tőlünk az egyetlen védő angyalunkat!
Bemocskolja őt rút rágalmakkal, a miknek a szennye az én anyám
arczát szeplőzi be! S még azután helyet követel magának itt, ebben
a mi Gecsemáne kertünkben, ebben a mi Golgothánkban.</p>
<p>A leánynak a hangja egyre élesebb lett, átcsapott a
rikácsolásba.</p>
<p>– Meritoris úr. Ön nagyon rossz órában jött ehez a házhoz. Én
egy rettenetes betegséggel vagyok szövetkezve. Mikor engem a szent
Vida-táncz dæmona megszáll, akkor én megszüntem ember lenni: csoda
leszek! Akkor engem három férfi nem bir megfékezni! Akkor velem van
az ördög! – Akkor én azt, a ki a kezem közé kerül, összetépem,
szétmarczangolom, megfojtogatom.</p>
<p>De már ekkor eltorzult az arcza, a szája négyszegletűvé lett, az
orrczimpái fújtattak, a szemei keresztbe álltak, a kezeit
saskarmokká görbítette s a féltérdét felemelte. <span class=
"pagenum"><a name="Page_169" id="Page_169">-169-</a></span></p>
<p>– Szent Sakjamuni!<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a>
hebegé megrémülve Zeno s egy karszék mögé hátrált.</p>
<p>– Helvila! Leányom! Az égre kérlek! rimánkodék Camilla, leányát
átölelve és visszatartva. Ne jőjj indulatba! Hisz rád jön a bajod
újra.</p>
<p>– Távolítsd el innen ezt az embert! lihegé a leány. Mert
apagyilkos leszek. Megölöm e perczben!</p>
<p>– Az atyádat! Isten elleni vétek!</p>
<p>– Ejh, az őrültek számára nincs beszámítás. S engemet csak egy
vékony fátyol választ el az őrültségtől.</p>
<p>– De az a fátyol mindig be fog téged takarni: az anyád
szeretete. Eredj a hálószobába. Eredj drágám! Ne tégy így! Ne tégy
így.</p>
<p>Addig-addig – míg betuszkolta a leányt a hálószobába, s rázárta
az ajtót.</p>
<p>Ekkor aztán Zeno elő mert jönni a karszék mögül.</p>
<p>– No ezt a leányt jól megnevelték, mondhatom.</p>
<p>Camilla a kezeit tördelte kétségbeestében.</p>
<p>– A Krisztus kínszenvedéseire kérem önt, hagyjon el
bennünket.</p>
<p>– Azokra a kínszenvedésekre én nem reflektálok, mert én a
Nirwánát követem.</p>
<p>– Menjen ön vendéglőbe: fogadjon magának szállást.</p>
<p>Zeno kifelé forgatta a zsebeit.</p>
<p>– Egy veszekedett sixpencenek sem vagyok ura.</p>
<p>– Itt van pénz! lihegé a nő, a szekrényéhez futva s kivette a
fiókból a megtakarított pénzecskéjét, odaadta Zenónak. Harmicz
forint volt.</p>
<p>Zenónak dióformára ültek ki a szemei annyi pénz láttára. Régen
látott ennyit egy rakáson.</p>
<p>– Hol vettél te ennyi pénzt egyszerre? ez a bizonyos jóltevő
hozta?</p>
<p>– Most kaptam a kiadótól egy novellámért, a mi a lapjában
megjelent. <span class="pagenum"><a name="Page_170" id=
"Page_170">-170-</a></span></p>
<p>Ekkor aztán az ellenkező véleményre tért át Zeno.</p>
<p>– Micsoda? Harmincz forintot adnak egy novelláért a kiadók? – A
tolvajok!</p>
<p>Azzal zsebrevágta a pénzt: Kezdetnek ez is jó.</p>
<p>S aztán felcsapta a kalapját s ment a Folies capricesbe.</p>
<p>Elébb azonban rágyujtott egy új szivarkára az égő lámpásnál.</p>
<p>Camilla bezárta utána az ajtót.</p>
<p>A hálószobája ajtaján dörömböztek.</p>
<p>Odafutott, hogy kinyissa azt.</p>
<p>A leány feldúltan rohant ki rajta.</p>
<p>– Megfulladok! lihegé, a balzacra vetve magát. Onnan is
felugrott és szaladni akart.</p>
<p>Az anyja átölelte. Csillapítá.</p>
<p>– Engedj a földön henteregnem!</p>
<p>– Nem! nem! Édes!</p>
<p>– Engedd, hogy a fejemet a kandallóhoz verjem.</p>
<p>– Nem, nem! Angyalom!</p>
<p>– Vért kell ontanom! Meleg vért akarok! Adj nekem valami élő
állatot: egy macskát, egy nyulat, hogy összetépjem. Be akarom az
arczomat mázolni vérrel, meg a hajamat.</p>
<p>S majd a karja, majd a lába rándult egyet; az arczvonásai minden
perczben más torzképpé fintorodtak.</p>
<p>Itt volt az a rettenetes dæmon, a tizenhat éves leányok
megkinzója: a szent Vida-táncz. Ugyant miért szent?</p>
<p>Camillának valami jutott most eszébe.</p>
<p>A «nagy öröm».</p>
<p>Az meglehet, hogy visszaidézi az ideges görcsrohamot; de
meglehet, hogy az ellenkező hatást míveli. Lehet csodaszer. Lehet
méreg. Koczkáztatni kell.</p>
<p>Elővonta a kebléből azt a kinevezési okmányt, kitárta, oda tartá
Helvila szeme elé:</p>
<p>– Nézd! Ő hozta azt. A keresztapa. Kinevezési diplomád. Tanítónő
vagy. Pancsován. Hatszáz forint fizetéssel. <span class=
"pagenum"><a name="Page_171" id="Page_171">-171-</a></span></p>
<p>Erre a leánynak az idegrohama egyszerre megváltozott, nem szünt
meg, csak más alakot öltött.</p>
<p>Nagyot sikoltott s aztán elkezdett kaczagni. Tánczolt, szilajon,
nevetve, vihánczolva. A hogy a mænádok tánczolnak, a corybantok
vagy a tarantálpóktól megmart leányok, egyre danolva: «Diploma!
Pancsova! Hatszáz, hatszáz, hatszáz!»</p>
<p>Camilla meg volt meredve a rémülettől.</p>
<p>Azt hitte, a leánya megőrült.</p>
<p>Egyszerre aztán csak a legszilajabb kaczagás, tombolás közepett,
lecsapta a két tenyerét a czombjaihoz a leány, karjait feszesen a
derekához szorítva, s állt mereven, mint egy szobor.</p>
<p>– Hát ki vagyok én? mormogá. Ki–va–gyok–én? kiáltá
szótagolva.</p>
<p>Aztán a lábával dobbantott.</p>
<p>Látszott minden ízén, hogy küzd az akaraterő az idegek
szellemével.</p>
<p>Ámde az a szent dæmon nem engedi magát olyan könnyen elűzni.</p>
<p>Ha nem kényszerítheté az arczát fintorgatásra, a lábait tánczra,
előfogta csuklás alakban.</p>
<p>Azzal is megküzdött. Elfojtotta a lélegzetét. Oly hosszasan,
hogy majd a tüdeje szakadt meg bele. De győzött vele. A csuklás is
elmaradt. Nagyot lélekzett utána.</p>
<p>Elkezdett dörmögni az összeszorított fogai közül.</p>
<p>– Hát ki itt az úr? Én-e? vagy te, nyomorult idegháló? Nem te
parancsolsz én nekem; hanem én te neked. Nem mozdulsz! én
foglak!</p>
<p>S mintha valami ficzánkoló szörnynek a zabláját fogná a kezében,
úgy merevíté meg a két karját, összeszorított ökleivel.</p>
<p>– Nem akarok beteg lenni! Érted? Nem akarok megőrülni! Nem!
Nem!</p>
<p>Egy-egy rándulás, egy arczficzam még elárulá, hogy a dæmon
makacskodik. Rámordult. A hogy a párducz <span class=
"pagenum"><a name="Page_172" id="Page_172">-172-</a></span> kurrog
a letepert kajmánra. Lassan, lassan elmúlt az arczáról a lázas
veresség: visszatért rá az átlátszó halaványság, míg egyszer aztán
odaveté magát az anyja keblére, s kisírta magát Istenigazában.</p>
<p>– Elmúlt ez anyám! Nem leszek többé beteg. Ez kigyógyított. Ez!
Ez!</p>
<p>És aztán egyik a másiknak a kezébe adta azt a drága irást;
össze-vissza csókolták. Az aláirt neveket, a pecsétet, Pancsova
várost, a bélyeget, a czímzést. Újra elolvasták. Kettősben
olvasták. Utóljára aztán az egész ív papirost kiterjesztve borítá a
keblére a leány:</p>
<p>– Ez az én palladiumom! Ez az én panaceám! Ez az én talizmánom!
Nem vagyok beteg! De hogy is lehetett az? hogy én őrjöngtem,
tomboltam? Mikor semmi bajom sincsen. Törtem, zúztam.</p>
<p>– Az apádat is meg akartad ölni.</p>
<p>– Hahaha! Azt a kis japáni porczellánfigurát, a ki úgy hasonlít
hozzá. A falhoz vágtam. De nem törött össze.</p>
<p>– Nem a japáni figurát, hanem az igazi Meritoris Zenót.</p>
<p>– Hát itt volt? Nem is tudok róla.</p>
<p>– Jó, ha nem tudsz.</p>
<p>– Add elő a fekete ruhámat, anyácskám.</p>
<p>– Minek az most?</p>
<p>– Felveszem és kimegyek.</p>
<p>– Hová mennél?</p>
<p>– Hát megköszönő látogatásokat tenni: a miniszter úrhoz, a
tanfelügyelőhöz, az igazgatónőhöz. Aztán búcsúzni az ismerősöktől.
Ahoz fekete öltözet kell.</p>
<p>– Hová mennél most, angyalkám? Hiszen késő este van már.</p>
<p>– Késő este. Én hajnalkaczagást látok magam körül. Minden olyan
fényes! Hát este szoktam én fölkelni az ágyból? – Ha este van,
akkor vacsora ideje van. Igen bizony. Én éhes vagyok, nagyon éhes.
Adj nekem enni anyám: akármit, kenyeret, szalonnát; de sokat! Falni
akarok, mint egy farkas! Van-e valami? <span class=
"pagenum"><a name="Page_173" id="Page_173">-173-</a></span></p>
<p>– Van! van minden, szerelmem! Itt vár rád készen. Puha czipó,
sonka, parizer. Melyik kell?</p>
<p>– Mind a kettő.</p>
<p>– Liptai turó!</p>
<p>– Ah, az én ideálom. Bor van-e?</p>
<p>– Egész palaczk veres bor. Az orvos ezt ajánlotta.</p>
<p>– Derék orvos! De nem evőkanállal két óránként?</p>
<p>– Nem! Nem! Tele pohárral.</p>
<p>– Azzal a nagy pohárral.</p>
<p>Camilla szaladt a kredenczből előhordani a vacsorához valókat,
odarakva mindent arra az emlékezetes asztalkára.</p>
<p>A leánynak nem kellett kinálás: neki ült a gazdag vacsorának,
fölrakva a két könyökét az asztalra s átölelve a karjaival a
tányérokat, bödönt, czipót, palaczkot. Úgy falt, mint egy
kiszabadult rab. Aztán ivott. Nem várhatott, míg a pohár megtelik:
elébb a palaczkból húzott nagyot. Csettentett a szájával.</p>
<p>Camilla ott ült mellette. A könyeit törülgeté.</p>
<p>Örömkönyek voltak.</p>
<p>Az orvos mindig azt beszélte, hogy ennek a csodálatos
betegségnek az a válsága, ha egyszer a patiensnek megjön az ételhez
való kedve. A szent Vida-táncz választottai nem eszik a rendes
ételeket, hanem krétát, szenet, pörkölt kávészemeket. A ki egyszer
falni kezd, az már megszabadult a dæmonától.</p>
<p>Csak akkor kérdezte már a leány, mikor volt is nem is valami a
tányérokon, az anyjától:</p>
<p>– Hát te nem vacsorálsz velem?</p>
<p>… Jól volt az már lakva örömmel.</p>
<p>… Még egyszer hozott ez az ember igaz örömet ebbe a Gecsemáne
kertbe, ebbe a Golgothába. A miért meg kell majd neki lakolni.</p>
<p>Miért olyan bolond idealista, hogy a más bajával törődik?
<span class="pagenum"><a name="Page_174" id=
"Page_174">-174-</a></span></p>
<h3>II.</h3>
<p>Némely asszonynak nincs szerencséje abban a nevezetes themában,
a mi a nőknél különben varázshatalom: az izlésben. Vigárdyné nem
tudott öltözködni. Minden asszony megszólta a toilettejeiért. Pedig
nagy gondot fordított ő arra: órákig cziczomázta magát a tükör
előtt, felszedett mindent, a mi drága: brüsszeli csipkét,
gyöngyhímzést, szalagcsokrot, virágokat; csináltatott a hajából
csodahurkákat, nem kimélt strucztollat, kócsagot; de abban mind nem
volt harmonia. Hiába: nem volt izlése.</p>
<p>Ugyanennek a hiányát éreztette a társalgásban is. Helyes esze
volt, sokat tanult, olvasott minden európai nyelven, de azt mind
nem alkalmazta a maga helyén, s minden műveltsége daczára egy
levelet nem tudott megfogalmazni, vagy egy társalgást vezetni.</p>
<p>Igy volt a butorzatával is. Minden szobája, salonja valódi
kirakata volt a műkincseknek, de azokban nem volt összhangzás:
velenczei, japáni, rococo össze-vissza, egymás mellett. Az
öltözőjét egyúttal elfogadó-szobának is tartotta, s ott állt az
egyik oldalon a toilettasztal tükröttartó faragott angyallal, a
másikon a Wertheim-szekrény, a mire a férjének volt szüksége. No
ebben volt taktika. Hogy valahányszor a férj a pénztárát kinyitja,
mindig meg lehessen tőle kérdeni, hogy mit tesz be, mit vesz ki?
Csakhogy ez a butordarab sehogy sem illett egy boudoirba. Épen úgy
nem illett, hogy a látogatók ott szemléljék, hogy miféle tégelyek,
flaconok vannak a fésülködő-asztalon elhelyezve. Ezek különben csak
az intim látogatók voltak; a Staatsvisiteket a salonjában fogadta
12 és 2 óra között. S a tökéletesség végett a boudoir hátterét
elzárta egy lebocsátott nehéz brocat kárpit, sejtetve, hogy ott még
egy hálófülke (alcoven) következik.</p>
<p>Épen a piperéző-asztala előtt ül, drága pálmavirágos
<span class="pagenum"><a name="Page_175" id=
"Page_175">-175-</a></span> kashmir-pongyolában; komornája most
végzi a haja feltüzését, a nyak froufroui már fel vannak
kunkorítva.</p>
<p>– Susanne! menjen át az úrhoz, s mondja meg neki, hogy készen
vagyok az elfogadására.</p>
<p>A komorna eltávozik az alcoven kárpitja mögött: ott van a
szőnyegajtó, melyen át közelebb lehet érni az «úr» szobáját.</p>
<p>Ez a komorna ugyanaz, a ki hajdanában Meritorisnénál szobaleány
volt: akkor még Zsuzskának hitták. Az úrnő még utána kiáltott a
komornának: – Kérje meg szépen az urat, hogy ne abban a kabátjában
jöjjön át hozzám, a melyikben a clubba jár, nem türhetem a
dohányfüstöt.</p>
<p>Ez alatt belép az oldalajtón Jean, a komornyik, sárga livréeben.
Mikor legutóljára volt szerencsénk vele találkozni, akkor kék
frakkja volt, Meritoriséknál szolgált, «inas úr» volt a czíme.</p>
<p>Abban, hogy Amanda a hajdani Meritoris-cselédeket fogadta
magához, világosan lehet sejteni a tendentiát.</p>
<p>Nem könyörületességből történik. Ezeknek a révén sok pletykát
meg lehet tudni a múltból s fentartani az összeköttetést a jelen
viszonyok között.</p>
<p>Amandának az a különössége, hogy szeret bizalmaskodni a
cselédeivel. (Egyébiránt miért volna ez különösség? mondjuk inkább,
csatlakozás a normalis viszonyokhoz.)</p>
<p>A Jean ezüst tálczán hoz egy látogatójegyet úrnőjének.</p>
<p>Az úrhölgy kezébe veszi azt, s egyszerre, mintha pókot érintett
volna a kezével, eldobja a lába alá terített tigrisbőrre.</p>
<p>– Micsoda szemtelenség! Még ide meri tolni a pofáját! Dobja ki
ezt az embert a nyakánál fogva!</p>
<p>Azon a jegyen Meritoris Zeno neve van felirva.</p>
<p>A komornyik elégülten hunyorít a félszemével s kabátja újjait
felgyűrve, azt mondja magában: – Ez nekem különös élvezet fog
lenni. <span class="pagenum"><a name="Page_176" id=
"Page_176">-176-</a></span></p>
<p>Az úrnő azonban a következő pillanatban mást gondol. A Jean még
át sem mehetett a salonon, utána csenget.</p>
<p>Jean visszatér.</p>
<p>Már ekkor az úrnő nyugodtan ül a causeuse egyik oldalán, s
kegyesen szól:</p>
<p>– Kérem Jean. Vezesse azt az urat a téli kertbe. Kérje fel, hogy
várjon egy kissé. Kinálja meg szivarral. Adjon neki egy reggeli
lapot olvasni.</p>
<p>Jean úr furcsa torzpofát fintorít, fejét válla közé húzva.
«Dobja ki! ültesse le! Dugjon a szájába cabanost!» A tatár tud
elmenni ezeknek a nagyságos asszonyoknak az eszejárásán.</p>
<p>Az alcoven kárpitja megmozdul, a szőnyegnyiláson belép az
«úr».</p>
<p>Kimenéshez van öltözve. Salonkabátja fölé öltve a mencsikoff, a
mi azt jelzi, hogy nem soká akar itt időzni. Csak aféle kimeneti
látogatás, a mit minden normalis férj meg szokott tenni, mikor
hazulról elmegy; megmondja, hogy hová megy. Elhiszik neki. Talán
igaz is. Azzal megcsókolják egymást. Aztán «pá kedvesem».</p>
<p>Ezúttal azonban máskép indult a scéna. Bertalan leült a
causeusenek a másik oldalára. Ez az ~ forma ülőke azért remek
gondolat, hogy a két beszélgető folyvást hátat fordíthat
egymásnak.</p>
<p>– Van önnek valami közlendője velem? kérdi Amanda.</p>
<p>– Van. Meritoris Zeno haza érkezett.</p>
<p>– Mit tartozik az rám? Nekem nem adósom semmivel.</p>
<p>(Mit tartozik ez ő rá? Pedig itt szíja az ő havannáit a téli
kertben!)</p>
<p>– Tegnap érkezett haza a szállására, a mikor én épen ott voltam
a családját meglátogatni.</p>
<p>Erre a szóra egyszerre veres lett a szeme Amandának. Felugrott a
helyéből.</p>
<p>– Mit keresett ön annál az asszonynál?</p>
<p>– A leánya nagy beteg, azt látogattam meg. <span class=
"pagenum"><a name="Page_177" id="Page_177">-177-</a></span></p>
<p>– Hazugság! Ön abba az asszonyba szerelmes! Ön engemet megcsal.
Négy esztendő óta csal azzal a nővel.</p>
<p>– Mondhatom neked, hogy az a nő én felőlem egészen ártatlan.</p>
<p>– Mindig csak annak a nőnek az ártatlanságát allegálja. De arra
nem felel, hogy maga milyen lator.</p>
<p>– Mert az egyik kizárja a másikat. Csak a te szenvedélyed láttat
veled rémeket.</p>
<p>– Oh ne higyje, hogy féltékeny vagyok! Van is mit félteni? De
megöl a szégyen. Az emberek suttognak, nevetnek. Engemet megcsalni
– egy olyan nőért, mint Meritorisné! Egy kassziros némberért!</p>
<p>– Ne bántsa maga azt a nyomorult teremtést, a ki magát tiszteli,
imádja.</p>
<p>Amanda megmondta, hogy mit csinál a tiszteletével.</p>
<p>– Hát akkor mi köti önt hozzá? Mi hordja önt oda, ha nem a
bűne?</p>
<p>– Elmondom igazán. Rég el akartam mindent mondani, most itt az
ideje. Nekem az a nő valamikor menyasszonyom volt. Mikor az a nagy
csapás érte: nem birtam a lelkemen elviselni azt a gondolatot, hogy
el hagyjam őt veszni nyomorban, gyermekével együtt. Én segítettem
neki fölemelkedni, én szereztem neki életmódot, én eszközöltem ki a
leánya számára ingyen oktatást, ellátást, hogy a kenyerét
tisztességes pályán megszerezhesse. De nekem ezért semmi egyéb
jutalmam nem volt, mint két szerencsétlen teremtésnek a hálakönyje.
Ezt számítod-e bűnömnek?</p>
<p>– Hát ne mondja, hogy szívtelen vagyok. Hogy nem esik meg a
szívem a nyomorultakon. Adhatott nekik miattam ezereket a saját
vagyonából. De nem lehetett-e azt levélben küldeni? Személyesen
kellett önnek ezért ő hozzá menni? Miért önnek? Ha az asszonynak
volt szüksége az ön pártfogására, nem tudott az ide jönni? Hisz
önnek saját külön lakosztálya van. S talán én sem haraptam volna le
az orrát, ha hozzám betéved. De félt <span class="pagenum"><a name=
"Page_178" id="Page_178">-178-</a></span> tőlem ugy-e? Bántotta a
rossz lelkiismeret. Otthon ült, játszotta a szentet. És ön nem járt
hozzá nyiltan soha. Titokban járt oda. Megfoghatatlan úton-módon.
Miért volt ez a titkolózás? Ha semmi bűnös viszonyuk nem volt.</p>
<p>– Kénytelen vagyok megmondani az igazat. Én ezt a nőt becsülöm.
Lelki nemességének tisztelője vagyok. Jól esik az eszmecsere, a mit
vele válthatok. Élvezetet találok a körében, a mibe semmi érzékiség
nem vegyül.</p>
<p>Amanda összetépett haragjában egy zsebkendőt.</p>
<p>– Ne gyilkoljon ezzel a szavával. Én nem bánom. Tegye azt a nőt
nyilvános szeretőjévé. Sokkal szeretetreméltóbb, mint én,
elismerem. Hiszen divat az előkelő világban, még a polgároknál is,
hogy az urak szeretőt tartsanak, külön háztartással. Hozzátartozik
a bon-tonhoz. S inkább legyen az Meritorisné, mint egy orfeumi
bachans. Hisz ez a fin du siècle. Csak azzal ne mérgezze meg a
lelkemet, hogy ön nem a szép asszonyt keresi a házon kívül, hanem a
szép szellemet, a mit itthon meg nem talál; nem a testi gyönyört,
hanem a lelki élvezetet, a mit ön nálam meg nem talál. Ez megöl, ez
megőrjít. Tegye ön bevallott szeretőjévé azt a nőt – s csendes,
békességes házastársak maradunk.</p>
<p>– Hát ennek épen az ellenkezőjére határoztam el magamat.
Tegnaptól fogva soha többet Meritorisnéval összejönni nem
fogok.</p>
<p>– Ah! S mi indította önt erre a rendkívüli elhatározásra?</p>
<p>– Azért jöttem épen ide, hogy azt elmondjam. Tegnap este oda
mentem hozzájuk, azért, hogy örömhírt vihessek nekik. A minister
kinevezte a leányt tanítónőnek. A leány az anyja szobájában feküdt
betegen. A míg én az anyjával nála voltam: hazaérkezett Meritoris,
a ki négy év óta hírhallatlan kóborolt a világban. Mikor engem
meglátott a neje szobájában, a gazember…</p>
<p>– Hát «gazember».</p>
<p>– Az. Gazember. Megragadta az alkalmat, hogy az én <span class=
"pagenum"><a name="Page_179" id="Page_179">-179-</a></span>
látogatásomból kelepczét csináljon a számomra. Azzal fenyegetőzött,
hogy ide fog jönni hozzád s el fogja árulni, hogy a feleségénél
talált. Ellenben hogy ha fizetek neki húszezer forintot, hát akkor
nemcsak hogy elhallgat, hanem átengedi nekem teljesen minden férji
jogait.</p>
<p>– És ön sokallta azt a húszezer forintot?</p>
<p>– Én azt mondtam neki, a mit neked is mondok: Meritorisné nem
vásárra vihető rabszolga. Én többet ehez a házhoz vissza nem jövök,
hanem majd elmondom én a feleségemnek azt, a mi közöttünk történt.
S hogy nem a húszezer forint fáj, azt bebizonyítom azzal, hogy ezt
az összeget odaajándékozom a feleségemnek. Ime itt van egy
takarékpénztári könyvben.</p>
<p>Bertalan elővette a zsebéből a könyvecskét.</p>
<p>– Ime nézd. Én ezt egy vállalaton nyertem. Egy nappal elébb,
mint az idei névnapod volt, betettem a takarékpénztárba a te
nevedre. Tudod, mikor szemrehányást tettél nekem, hogy
elfeledkeztem rólad: semmi ajándékkal sem leptelek meg az
ünnepeden. Ez volt a névnapi ajándékom. Most általadom.</p>
<p>– Adott volna ön nekem akkor egy rózsacsokrot, az kedvesebb lett
volna! Azt hiszi ön, hogy a feleség szerelmét is meg lehet venni
pénzen, mint a kedvesét? Vigye ön előlem ezt a pénzt! Ne adja
nekem! Ne hagyja itt nálam! Mert, az égre! most rosz gondolataim
vannak! Valami rosszat fogok vele tenni!</p>
<p>– Én ide teszem ezt a pénztárba. A pénz az ön nevére van
bejegyezve. Elveheti, a mikor akarja.</p>
<p>Bertalan elővette a Wertheim-pénztár kulcsát s a trésorba
elzárta a könyvecskét.</p>
<p>Amandának reszkettek a kezei a dühtől; az arcza pipacsveres
volt.</p>
<p>Mikor Bertalan visszatért hozzá a pénztártól, a két öklét
felemelve kiálta:</p>
<p>– Én önt gyűlölöm, mint a bűnömet!</p>
<p>Bertalan meghajtá a fejét s nyugodt mosolylyal monda:
<span class="pagenum"><a name="Page_180" id=
"Page_180">-180-</a></span></p>
<p>– Én pedig téged szeretlek és tisztellek.</p>
<p>Amanda toporzékolt.</p>
<p>– Ezt is csak azért mondja, mert tudja, hogy kétségbeejt
vele.</p>
<p>Bertalan még gyilkosabb módon mosolygott.</p>
<p>– Az is meglehet.</p>
<p>Azzal fogta a kalapját s eltávozott: – Az országházba
megyek.</p>
<p>Amanda könyekre fakadt.</p>
<p>(Hát persze! Ha a házastársak közül az egyik azt mondja: «én nem
gyűlölök, én szeretek», akkor ezen a tituluson nincs válóper.)</p>
<h3>III.</h3>
<p>Bertalan a nejével való szóváltásban nem méltatta figyelmére azt
a földre dobott névjegyet. Rá is lépett egyszer s rajta hagyta a
csizmasarkának az önlenyomatát. Még sem vette észre.</p>
<p>Amanda, férje eltávozása után az ablakhoz lépett s figyelmesen
nézett ki az utczára. Aztán boszúsan csengetett. A komornyik
bejött.</p>
<p>– Kiáltson le annak a 32-ős hordárnak, hogy ne fecsegjen azzal
az asszonyszemélylyel, hanem lásson a dolga után.</p>
<p>– Értem.</p>
<p>A Jean értette, hogy mi baja van a nagyságos asszonynak azzal,
hogy a numero 32 egy leánynyal beszélget az utczán.</p>
<p>Megtörtént a rendreutasítás.</p>
<p>A hintó kigördült a kapu alól, mely Vigárdy urat az országházba
vitte. Amanda eljött az ablakból, ismét csengetett a
komornyiknak.</p>
<p>– Már most felvezetheti azt az urat.</p>
<p>– Még nem vezethetem föl, mert egy elébbvaló úr van az
előszobában: az, a ki nem szokott névjegyet beküldeni. <span class=
"pagenum"><a name="Page_181" id="Page_181">-181-</a></span></p>
<p>Amandának tűrni kellett az inas impertinentiáját: ő maga adott
neki jogot hozzá.</p>
<p>– Bocsássa be. Amanda a toilette-tükör előtt egy párszor végig
tapintá az arczán a hajporos pamacsot s a körme lapjával lesimítá a
szemöldeit.</p>
<p>Vannak látogatók, a kiktől nem szoktak névjegyet kérni.</p>
<p>Ilyen Dobokay Alasztor.</p>
<p>Szürkéskék gömbölyűszárnyú kabát van rajta, dinnyehéj-alakú
kalap a kezében, bordeauxveres a nyakravalója, a melltűje egy
morettofejjel díszítve.</p>
<p>Szívesen fogadják. Kezet csókol. Leültetik: szemben az
úrnővel.</p>
<p>– Épen most volt egy válságos jelenetem Vigárdyval, kezdi
Amanda.</p>
<p>– Volt benne valami nevezetes mozzanat, a mit érdemes
feljegyezni?</p>
<p>– A régi nóta. Igyekezik angyaltisztára mosni azt az
asszonyt.</p>
<p>– Ez a legjobb methodusa az «önvédelemnek».</p>
<p>– Én végül a szemébe mondtam, hogy gyűlölöm.</p>
<p>– S erre ő azt felelte: «Én pedig téged szeretlek és
tisztellek.»</p>
<p>– Hogy találta ezt ki?</p>
<p>– Jogász volnék s ne tudnám? Ez stereotyp.</p>
<p>– Olvasta ön azokat a leveleket?</p>
<p>– Olvastam és visszahoztam. Alasztor előhúzta a zsebéből a
selyemszalaggal átkötött csomagot.</p>
<p>– Hát nem irtózatos dolgok?</p>
<p>– Nem biz azok. Meglehet, hogy kegyed talál bennük
felségsértést, de a biró szemüvege nem fogja azt felfedezni. Csupa
hálálkodás. Idealizáló ábrándok. Plátói szerelem. Határozatlan
óhajtások. Aláirva «Renata».</p>
<p>– Ez az ő irói neve. Köztudomású. De hát a név fölött ez a
jelzés: ő. sz. barátnéja: hát ez mit tesz? Ez az ő. sz.
<span class="pagenum"><a name="Page_182" id=
"Page_182">-182-</a></span></p>
<p>– Bizonyosan nem azt, hogy «ősz», hanem rövidítve azt, hogy
«őszinte».</p>
<p>– Maga Gelbschnabel! Ez annyit tesz, hogy «örökre szerető».</p>
<p>– Ah!</p>
<p>– No ezt már a nevelőintézetben tudtuk, mikor még «Backfischek»
voltunk. Ezek szerelmeslevelek.</p>
<p>– Nehéz a tartalmukból bebizonyítani.</p>
<p>– Hát akkor mért tartja ezeket a leveleket a Wertheim
trésorjában elzárva?</p>
<p>– Kegyed a Wertheim-pénztárból szedte ezeket elő? Hogy jutott
hozzájuk?</p>
<p>– A magam kulcsával.</p>
<p>– Hát van hozzá kulcsa?</p>
<p>– Az már csak természetes.</p>
<p>– Mi mindent fogok én még itt tanulni! De hát a mikor ezeket a
leveleket kivette kegyed a trésorból, nem tartott tőle, hogy a
férje keresni fogja azokat?</p>
<p>– Hát, ha keresi, ott találja.</p>
<p>– Hogyan?</p>
<p>– Hű másolatban.</p>
<p>– Hű másolatban? Ki másolta le őket?</p>
<p>– Én magam.</p>
<p>– Nagyszerű! Kegyed még hamisítani is tud? Utánozta Camilla
irását?</p>
<p>– Dehogy hamisítottam! Nem én utánoztam a drága hölgy irását,
hanem ő ír Vigárdynak elváltoztatott irással: az enyimet utánozva.
Ezek a szarkalábak az én eredetiségeim. Ő utánozza ezeket, már akár
ravaszkodásból, akár csúfondároskodásból. Hiszen ön ismeri Camilla
irását elég jól.</p>
<p>– Igaz, hogy ez nem az ő irása.</p>
<p>– Hát ez nem bűntanújel?</p>
<p>– Talán csak «superflua cautela» (fölösleges óvatosság.)</p>
<p>– Hasonlítsa bár össze! <span class="pagenum"><a name="Page_183"
id="Page_183">-183-</a></span></p>
<p>Azzal minden tartózkodás nélkül odament a vasszekrényhez,
felnyitotta annak a nehéz ajtaját, meg a trésor kis ajtaját s
kivette belőle a másik levélcsomagot. Odahítta Alasztort.</p>
<p>– No hát tessék összehasonlítani a két levelet! Nem szakasztott
mássa-e ez amannak? Ő utánozza az én irásomat! Ebben a családban
hagyományos a falsificálás. A férje az uram irását hamisította, ő
meg az enyémet. Ez kriminalitás! Ezért tíz esztendőre be kellene őt
csukni Mária-Nostrába!</p>
<p>– Nem! Ezért nem csukják be.</p>
<p>– Hát nincs ez ellen védelem? Hogy egy némber, mikor
szerelmeslevelet ir a férjemnek, ne utánozza az én irásomat?</p>
<p>– Csak egy mód van. Ha kegyed megváltoztatja a
kalligrafiáját.</p>
<p>Amanda durczásan veté magát a kerevetre.</p>
<p>– Eh! ön is csak tréfát űz az én érzelmeimből. Pedig azt hittem,
hogy ön az egyetlen ember, a ki az én lelkemet megérti.</p>
<p>Ekkor aztán Alasztor engesztelni kezdé. Odaült melléje.</p>
<p>– Teljesen meg tudom kegyedet érteni, higyje el nekem.</p>
<p>– Hát akkor mért nem akar megszabadítani? Ebből a kinzó
helyzetből, a mely engem megöl. Lassú méreggel öl meg. Nem merek
már a tükörbe nézni: ránczokat látok támadni az arczomon. E négy év
alatt tíz évet vénültem.</p>
<p>– Hát beszéljünk erről a dologról komolyan: úgy, a hogy
jogtanácsosnak feladata beszélni. Kegyednek elhatározott szándéka a
férje ellen válópert indítani. Tőlem kér tanácsot. Azt tudja
kegyed, hogy a házasság felbontásához még mind a két fél
beleegyezése mellett is minő elhatározások szükségesek. Meg kell
tagadni a vallását, mely lelki nyugalmának oltalma volt és kitérni;
világi és egyházi hatóságok előtt békéltetési kisérleteket
kiállani. S mikor mindezen átesett, akkor elég az egyik félnek
megbánni a dolgát, s azzal meghiúsult minden törekvés. <span class=
"pagenum"><a name="Page_184" id="Page_184">-184-</a></span></p>
<p>– Hát nincsenek a törvényben olyan dolgok mikért a biró az
elválást kimondja a bele nem egyező fél akarata ellenére is?</p>
<p>– Vannak ilyen okok.</p>
<p>– Ismertesse meg azokat velem.</p>
<p>Alasztor csóválgatta a fejét, szítta a levegőt a fogain
keresztül, végre csak előállt a skrupulusaival.</p>
<p>– Kedves nagysád. Azok annyira szép dolgok, hogy igazán
megvallom, pirulok azokat egy hölgy előtt elmondani.</p>
<p>– No hát irja le. Itt az iróasztalom; itt a toll, papir.
Tessék.</p>
<p>S hogy annál jobban lekötelezze, azt mondá neki.</p>
<p>– Gyújtson rá, kérem. Tudta tapasztalatból, hogy a férfiak csak
akkor tudnak irni, ha a szájukban füstöl a kanócz.</p>
<p>– Egy czigarettára, ha megengedi.</p>
<p>Amanda maga tartotta neki a fellobbantott viaszgyufát.</p>
<p>Alasztor irt, törült, megint irt, ismét törült, fújta a füstöt,
utóljára ledobta a tollat, letette a félig kiszítt szivarkát a
hamufogó kagylóra. Felállt.</p>
<p>– Nem jut eszembe teljes pontossággal a szöveg. Mindjárt haza
sietek s kiirom a hiteles szövegből. Aztán majd elküldöm kegyednek
levélben.</p>
<p>– De megbizható ember kezébe adja kérem. Mert meglehet, hogy a
cselédeimet valaki még jobban fizeti, mint én, azért, hogy ellenem
kémkedjenek.</p>
<p>– Egészen biztos kézből fogja kegyed megkapni. Most sietek.</p>
<p>Alasztor megcsókolta Amanda kezét. A hölgy forró, mindent
kifejező kézszorítással viszonozta azt. Ez az ember az egyedül, a
ki képes megérteni az ő lelkét.</p>
<p>A Jean megint belépett.</p>
<p>– Az a bizonyos úr azt kérdezi, hogy várjon-e még?</p>
<p>Amanda dühös volt a zavarásért. <span class="pagenum"><a name=
"Page_185" id="Page_185">-185-</a></span></p>
<p>– Az ördögbe is! várjon! Hát mi dolga egyéb?</p>
<p>A komornyik közellépett a nagyságos asszonyhoz, hogy halkan
mormoghassa el a véleményét.</p>
<p>– Én annak az úrnak a szeméből azt nézem ki, hogy nagyon
megnyugtatva érezné magát, ha egy pohár cognackal megkinálnám.</p>
<p>– No hát kinálja meg.</p>
<p>Alasztor a bizalmas értekezés alatt megpillantá azt a
tigrisbőrön heverő névjegyet. Öreg betűkkel volt nyomtatva: el
tudta olvasni.</p>
<p>– Aha! Az a bizonyos úr, a ki odalenn vár! gondolá magában. Jó
lesz erről értesíteni azt a «szegény fiút!»…</p>
<p>Meghajtotta magát és eltávozott. Jean sietett utána.</p>
<p>… A mint Alasztor és utána a komornyik kiment az ajtón, Amanda
felvette azt a szivarkát, a mit Alasztor a hamus csészén hagyott;
még égett. A szájába vette azt és tovább szítta, tenyerével a
felszálló füstöt az arcza felé hirgálva, egész gyönyörrel.</p>
<h3>IV.</h3>
<p>Ha lett volna Vigárdyné lelkületében (ne mondjuk már léleknek:
az unalmas dolog) csak egy árnyalata is a sentimentális érzésnek,
hát bizony nem fogadta volna el Meritoris Zeno látogatását.</p>
<p>Ezelőtt valami tizenhat esztendővel ez az alak az ő jegyese
volt. Még akkor a gigerli szót nem találták fel, lionnak hítták a
divathőst. Akkor ez egyike volt a magyar – nem annyira honfoglaló,
mint honprédáló hősök hét vezéreinek.</p>
<p>S ez az ember akkor felbontotta a viszonyát, mert nem tudott az
arája számára receptiót kivívni a gentrytársaságban. Akkor azután
hirtelen behizelegte magát Vigárdy menyasszonyánál, a ki birtokos
nemes kisasszony volt: azt hódította el a jó pajtása kezéről. Ezt
meg összeszerezte az elhagyott jegyesével. Lett belőle házasság
boszúból. <span class="pagenum"><a name="Page_186" id=
"Page_186">-186-</a></span> Azután elprédálta a saját vagyonát is,
meg a nejéét is. Megkárosította Amanda férjét s bekoronázásul itt
hagyta neki a szalmaözvegyét, egykori ideálját. S most ez az ember,
piszkosan, kopottan, elzüllötten jön Amanda elé ismét: (belül még
piszkosabban).</p>
<p>Amandának négyféle jogérvényes oka volt ennek az embernek a
látogatási kisérletére legerélyesebb papucsának a sarkával
felelni.</p>
<p>Bizonyosan kellett egy még erősebb okának lenni, hogy
érintkezésbe jőjjön vele, mely azt a másik négyet legyőzte.</p>
<p>Megelőzte a látogatást még egyszer a Jean.</p>
<p>Bizalmas vigyorgással mondá az úrnőnek:</p>
<p>– Mondtam annak az úrnak, hogy jó lenne kabátot változtatnia,
mert nagyon érzik rajta a dohányfüst; de azt felelte, hogy ez az
ünneplő-, az utazó- és a látogatókabátja egy személyben.</p>
<p>Amanda megharagudott. Ez nagyon is vastag inastréfa volt.
Példálózás az «úrnak» küldött izenetre.</p>
<p>– Tanácslom önnek, hogy az elménczkedéseit másutt
értékesítse.</p>
<p>No de legalább elismerte, hogy elménczkedés volt s a Jeannak ez
is elég siker.</p>
<p>A látogató végre bejut a szobába. Ugyanaz a koczkás gunya van
rajta, kiegészítve egy szürke Castor-kalappal.</p>
<p>Amanda nem állhatja meg, hogy ajkpittyesztésével ki ne fejezze
azt a benyomást, melyet hajdani imádójának mostani alakja
rákényszerít.</p>
<p>Helyet mutat neki egy karszékben. Maga jó távol leül a
causeusere. Kettőjük között a tigrisbőrön ott hever a
látogató-jegy. Fatális jelenség. Zeno azonban minden helyzetben fel
tudja találni magát. Azt nem teszi, hogy felvegye a névjegyét, mert
hátha azt mondják, hogy «csak hagyja ott!» hanem ráteszi a
Castor-kalapját. Így be van takarva.</p>
<p>– Minek köszönhetem Meritoris úr látogatását? kérdi az úrnő.
<span class="pagenum"><a name="Page_187" id=
"Page_187">-187-</a></span></p>
<p>– Bátorkodtam méltóságodnál tiszteletemet tenni.</p>
<p>– Én nem vagyok méltóságos.</p>
<p>– Sőt igen is. Vigárdy úr egy olyan érdemrendnek a birtokosa,
melylyel együtt jár a méltóságos czím.</p>
<p>– Ő azt nem vette igénybe.</p>
<p>– De a nejét nem foszthatja meg tőle. Én tehát, hogy látogatásom
lényegére térjek: ezt a szivartárczát hoztam haza, melyet
méltóságod sajátkezű himzése tesz becsessé. Vigárdy úr ezt a
feleségem boudoirjában felejtette tegnap este.</p>
<p>Amanda közönyt tettetett.</p>
<p>– Oh tudom. Elmondta már a férjem. Ő tegnap épen, arról
értesülve, hogy önnek a leánya nagy beteg, odament őt
meglátogatni.</p>
<p>– Vigárdy úr úgy látszik, hogy nagyon sűrűen szokott értesülni
az én családomban lefolyó eseményekről.</p>
<p>– Azt is jól tudom. Önnek a neje gyakran ir levelet a
férjemhez.</p>
<p>– S azok legelébb is méltóságod kezébe jutnak?</p>
<p>– Természetesen.</p>
<p>– Méltóságod pedig nagyon jól ismeri azt a methodust, mely
szerint a lepecsételt leveleket fel szokás nyitni és ismét
lepecsételni.</p>
<p>– Olvastam – valami regényben. Mondhatom önnek, hogy azok a
levelek egészen közönyös tartalmúak.</p>
<p>– A levelek! De hát a levelek borítékjába szokott-e méltóságod
beletekinteni?</p>
<p>– Oh igen. De azokban nincs semmi.</p>
<p>– Vajh-igen. A borítékba van írva az igazi értesítés.</p>
<p>– Én soha sem láttam egy betűt sem.</p>
<p>– Nem ám. Mert sympathetica tintával vannak írva, a mely
láthatatlan irást szolgáltat; de ha az, a kinek a levél szól, egy
ecsettel, mely a reagens folyadékba mártatott, végig húz a sorokon,
akkor azok egy percz mulva láthatókká lesznek s előtűnik a levél
érdemleges magva: «Ekkor meg ekkor otthon leszek: várlak. Ezer
csókot.» <span class="pagenum"><a name="Page_188" id=
"Page_188">-188-</a></span></p>
<p>Amanda most már kezdett kijönni erőtetett nyugalmából.</p>
<p>– Mi az a sympathetika tinta?</p>
<p>– Hát a Sacré coeurben nem tanították erre a növendékeket? Pedig
ez az élet chémiájához tartozik. De van olyan láthatlan tinta is
(cobaltból készül), a mit nem ellenszerrel tesznek láthatóvá, hanem
megmelegítenek. A melegtől a betűk szép kék vonásokban előtámadnak
s aztán, ha kihültek, ismét eltűnnek. Az ilyen tintával szokás a
rendes sorok közé is irni. Csak egy meleg vasalóval kell rajtuk
végig menni.</p>
<p>(No ti szegény levelek! ki lesztek most vasalva!)</p>
<p>– Hát az ilyen correspondentia mellett nagyon biztosan
intézhetők az összejövetelek, s a mi hiveink ezt teljes mértékben
kihasználják. Én nem panaszképen mondom, mert rám nézve teljesen
közönyös ez a dolog.</p>
<p>– Rám nézve még közönyösebb, szólt Amanda, ledobva a legyezőjét,
nehogy azt higyjék, hogy felhevült. Én Vigárdynak minden lépéséről
értesítve vagyok. Újat nem tud ön nekem mondani.</p>
<p>Zeno ravaszul mosolygott.</p>
<p>– Méltóságos asszonyom. Sok új dolog van még a nap alatt. Hát
még a lámpás alatt? Méltóságod Vigárdy urat minden lépten-nyomon
kisérteti. Van egy biztosa, mondjuk: magándetektiv, a kinek az a
feladata, hogy reggeltől estig nyomában járjon Vigárdy úrnak. Ha az
kocsiba ül, ő felkap a kerékpárra s utána vasparipázik. Szabadalma
van rá. A sipkáján viseli a 32-ős számot.</p>
<p>(Ahá! Ezért nem szabad a 32-es hordárnak leányokkal fecsegni az
utczán!)</p>
<p>Amanda kényelmetlenül kezdett feszengni.</p>
<p>– Ez a bizonyos rendesen elkiséri Vigárdy urat a club ajtajáig
is. Rendesen este 6 órakor szokott Vigárdy úr oda vetődni. A
megbizott állást foglal a club ajtaja előtt. Szabadalma van ott
ácsorogni. A kerékpárját ott hagyja a szögletben. Utasításához
híven koronkint fel is megy a <span class="pagenum"><a name=
"Page_189" id="Page_189">-189-</a></span> club előszobájába s
megkérdi a szolgáktól, hogy itt van-e Vigárdy képviselő úr? Azok
megmutatják neki, hogy itt lóg a fogason a felöltője: tehát itt
kell neki lenni. Azt azonban kevés ember tudja (a mit én), hogy a
clubnak a helyiségeit összeköti valami, csak az intimusok által
használt sötét sikátor a Pester Lloyd szerkesztőségével. Vigárdy úr
azon szépen keresztül sétál. Onnan egy lépcső levezet egy
férfiruha-kereskedésbe. Ott felvesz egy másik felöltőt, az utczai
ajtón kimegy, a nélkül hogy maga Argus észrevenné. Ott egy
bérkocsiba vágja magát s elhajtat a körútra. Ott hátrahagyja a
bérkocsit, a mint a czélhoz közel ért. Itt ismét beleütközik a
méltóságos asszony elővigyázati rendszabályaiba, mert a házmester
és a felesége számára præmium van kitűzve a figyelmeskedésért.</p>
<p>Amanda megint hozzá nyúlt a legyezőhöz: égett az arcza a
szégyentől. Zeno folytatá:</p>
<p>– Vigárdy úr azonban nem kerül a kapura, hanem bemegy a
dohánytőzsdébe. A trafikás az ő lekötelezettje, mert ő szerezte meg
neki a ministertől a trafikát. Ennek az üzletnek a hátulsó ajtaja
az udvari lépcsőre szolgál, a hová a házmester páholyából nem lehet
látni. Ezen a lépcsőn Vigárdy úr felrobog. Zsebében van
Dragomirovics Anasztáz képviselőnek a kulcsa. Bemegy a lépcsőre
nyíló ajtón s akkor aztán – otthon találja magát. Kettecskén vannak
s négy szoba áll a rendelkezésükre. Hogy mi képezi a tárgyát az
értekezésüknek, azt én nem vellikálom. Bizonyosan a magasabb
philosophia. Nehány óra múlva aztán Vigárdy úr, ugyanazon az úton,
a melyen idejött, visszatér a klubba, felveszi az otthagyott
kabátját s kijön a klub csapó-ajtaján. És méltóságod jól fizetett
hadi kéme esküvel állítja, hogy Vigárdy úr este 6 órától 9-ig
valósággal ott tarokkozott vagy konspirált a klubban. Vacsoránál
elmondja Vigárdy úr, mit beszéltek a ministerek. Ez így megy minden
nap.</p>
<p>Amandának minden erében lobogott a méreg. Az a szív még is csak
van valami befolyással a lélekre! Mikor az <span class=
"pagenum"><a name="Page_190" id="Page_190">-190-</a></span> elkezdi
a vért kergetni az erekben, aztán fel az agyba, az arczba. Ez több,
mint mechanismus.</p>
<p>Mégis a közönyt akarta tettetni.</p>
<p>– De hát minek ez a komédiajátszás? Hiszen ha úgy szereti
Vigárdy önnek a nejét: czélt érhet. Kezdhet válópert minden
órában.</p>
<p>Zeno ravaszul hunyorított.</p>
<p>– Méltóságod még nem ismeri Vigárdyt. Az egy minden kenőcscsel
megkent férfiu. Tud spekulálni. Ismeri az előnyöket és a
hátrányokat, a mik abból származnak, hogy melyik fél szolgáltat
okot a házasság felbontására.</p>
<p>– Mit nevez ön ilyen oknak?</p>
<p>– A mit angolul úgy neveznek, hogy «criminal-conversation», ez a
jurista kifejezés. Az a kérdés, hogy kire bizonyodik be? Mert a kit
ezen, eltagadhatlanul, rajta kapnak: annak először is nem szabad új
házasságot kötni azzal a személylyel, a kivel azt a
házasságfelbontó tényt elkövette. Másodszor pedig őtet marasztalja
el a törvényszék az elvált házastársnak teljesítendő
kárpótlásban.</p>
<p>– Pfuj! Zeno úr!</p>
<p>– Hja, méltsás asszonyom. Az ember csak ember. Nem is jól
mondtam: «az úr csak úr». A ki «úr», attól minden kitelik. Az ember
védelmezi a vagyonát.</p>
<p>Amanda odalépett Zeno elé.</p>
<p>– Ön nagyon gyűlöli Vigárdyt úgy-e?</p>
<p>Zeno elkezdte a szemeit forgatni s poseokat csinált.</p>
<p>– Hogy gyűlölöm-e azt az embert? Hát lehet-e őt nem gyűlölnöm, a
ki bitorolja azt a kincset, melyet a sors egykor az én számomra
rendelt; a ki lábbal tapossa azt az oltárt, a melyhez én csak
imádkozni járok! (Ez már declaratio volt.)</p>
<p>Amanda cholerikus nevetéssel szakítá félbe.</p>
<p>– Hagyja el, Zeno úr. Én premier-közönség vagyok, a kit az
ál-pathos csak megnevettet. Másért gyűlöli ön Vigárdyt. Azért, mert
önnel igen sok jót tett, s most nem akar még többet tenni. Ön
Vigárdytól húszezer forintot <span class="pagenum"><a name=
"Page_191" id="Page_191">-191-</a></span> követelt, a mit ha ő
megadna önnek, hát ön kész volna minden botrányt fedezni a saját
köpenyével.</p>
<p>Zeno érezte, hogy meg van fogva. Vigárdy mindent elmondott a
feleségének. Itt csak az arczátlanság segít.</p>
<p>Elkezdte a szemeit meregetni fölfelé, tenyerét a keblére
tette.</p>
<p>– Méltóságos asszonyom! Hát elhihetne én felőlem ilyen
aljasságot?</p>
<p>Amanda hátat fordított neki.</p>
<p>– Hát tudja mit, Meritoris úr? Én nem sokallom a húszezer
forintot öntől, ha ön én nekem megszerzi azt a csalhatatlan
bizonyítékot, a mi alapjául szolgálhat egy válópernek, melyben én
vagyok a felperes.</p>
<p>Zeno naiv kezdett lenni.</p>
<p>Olyan mórikálást vitt végbe, mint egy falusi kisasszony, a kit
azzal kinálnak meg, hogy ő kezdje meg a «kútba estem»-et.
Mosolygott és apróra nevetett.</p>
<p>– Méltsád engemet próbára akar tenni.</p>
<p>Amanda odament a Wertheim-szekrényhez, felnyitotta, kivette
belőle a takarékpénztári könyvet az általános
takarékpénztártól.</p>
<p>– Itt van. Nézze. Húszezer forint az én nevemre betéve. A mikor
akarom, kivehetem. Át is adhatom: au porteur. «C’est à prendre, ou
à laisser.»</p>
<p>Az éhes farkas étvágya látszott Meritoris arczán. Jobb lábával
azt a taposó mozdulatot tette, a mivel a köszörűs hajtja a
köszörű-kereket.</p>
<p>– Nem adná méltóságod ezt az ajánlatot nekem irásban?</p>
<p>Amanda a vállát vonogatta.</p>
<p>– Irásban nem adok önnek semmit, Zeno úr. Hanem ha önnek úgy
tetszik: egy közjegyző előtt ismételhetem szóbelileg ezt az
ajánlatot, a ki ezt hiteles alakban tudomásul veszi.</p>
<p>– Az nekem kellemetes lesz.</p>
<p>– Talán conveniálni fog önnek e czélra Dobokay Alasztor úr.
<span class="pagenum"><a name="Page_192" id=
"Page_192">-192-</a></span></p>
<p>– Sőt elsőbbséget adok neki.</p>
<p>Amanda visszatette az általános takarékpénztár-könyvecskéjét a
Wertheim-cassába s becsapta a szekrény ajtaját.</p>
<p>Ezenközben úgy tetszett neki, mintha az ajtócsapásnak
visszhangja támadna. Az alcovenben levő szőnyegajtó csapódott.</p>
<p>– Ki az? Nem szabad bejönni! kiálta Amanda souverain
haraggal.</p>
<p>A brocat kárpit azonban heves rándítással félrevonult s belépett
a boudoirba – Vigárdy Bertalan úr.</p>
<p>– Talán nekem mégis szabad bejönnöm? mondá Amandához
fordulva.</p>
<p>Azután, mintha épen csak most venné észre Meritoris Zeno urat,
egyenesen feléje tartott s ott állt meg az orra előtt.</p>
<p>– Hallja ön, Meritoris úr! Ha én még egyszer itt találom önt a
feleségem szobájában, hát akkor én önt az ablakon fogom kidobni. –
Most még eltávozhatik ön azon az úton, a melyen bejött.</p>
<p>Nagyon tiszta a helyzet…</p>
<p>Zeno úr felszedi a kalapját a tigrisbőrről; az eldobott
névjegyét is. (Ki tudhassa, mire jó az?) S egy világfi
jártasságával üdvözli a ház úrnőjét.</p>
<p>– E szerint, ha méltóságod még óhajt velem érintkezésbe jönni,
akkor kénytelen lesz engemet felkeresni. Pannonia, 22. szám. –
Magamat ajánlom.</p>
<p>Azzal megfordult a sarkán s eltávozott.</p>
<p>Bertalan becsapta utána a nyitva hagyott ajtót.</p>
<p>Aztán visszajött s megállt a felesége előtt.</p>
<p>Egészen más ember volt, mint a ki egy órával előbb innen
eltávozott.</p>
<p>Talán, ha mindig ilyen lett volna a képe, még most is
uralkodnék.</p>
<p>Magasan hordta a fejét s a melle kifeszült.</p>
<p>– Ha pedig ön meg találná tenni azt, a mit ez az ember
<span class="pagenum"><a name="Page_193" id=
"Page_193">-193-</a></span> most mondott, lihegé a feleségéhez
fordulva, akkor aztán mindjárt ott is maradhat nála, mert ide
többet be nem jön.</p>
<p>Amanda elszörnyedve kiálta ellent:</p>
<p>– Ez a ház az enyém!</p>
<p>– Ez a ház az öné, a vízokádó sárkányától kezdve a csatornájáig;
de azon az ajtón belől, melyre az én nevem van feljegyezve, én
vagyok önnek az ura és birája!</p>
<p>Azzal rögtönösen eltávozott a kárpiton és a szőnyegajtón
keresztül, a hogy jött.</p>
<p>– Ah! Hát ez egy nyilt hadizenés! rebegé Amanda. Jól van. Én
elfogadom.</p>
<h3>V.</h3>
<p>Amanda érzé, hogy e jelenet által nagyon ferde helyzetbe
jutott.</p>
<p>Az a tény, hogy Zenót elfogadta, azok után, a miket a férje
elmondott felőle, világos felmondása volt a hitvesi szeretetnek.
Még hozzá az a cynicus meghivás Zeno részéről, mely egy complott
továbbszövését árulta el. Bertalannak teljes joga volt azon a
hangon szólni ő hozzá.</p>
<p>Ekkor aztán azt tette, a mit ilyen esetben szoktak tenni az
asszonyok, hogy mikor valami hiba elkövetésén meglepetnek, ők
játszszák a megsértett félt.</p>
<p>Jól járt a szobaleány, hogy nem mutatta magát a láthatáron, mert
bizony megkapta volna a pénteki illetményét csattanós pofonokban, a
miket azután szombaton fényes aranyakkal szoktak beváltani. (Így
hát tulajdonképen még sem járt jól.)</p>
<p>A helyett a komornyik alkalmatlankodott megint. Esmeg névjegyet
hozott a tálczán.</p>
<p>Amandának már a nyelve hegyén volt a szó, hogy «nem fogadok el
senkit!» a midőn megpillantva a látogatójegy nevét, a bámulat és
boszúság hangján kiálta fel: <span class="pagenum"><a name=
"Page_194" id="Page_194">-194-</a></span></p>
<p>– Áh! Áh! úgy látszik, hogy ma minden ördög elszabadult! Soha
jobbkor! Bocsásd be a kisasszonyt.</p>
<p>Helvila volt a látogató.</p>
<p>Egyszerű fekete ruha volt rajta, saját készítménye.</p>
<p>Tiszteletteljes bókot csinált: mintha egészen idegen volna e
háznál. Pedig de sokszor futkosott ennek a szobáin keresztül-kasul
lármázva. Igaz, hogy az már régen volt.</p>
<p>Amanda helyet mutatott neki egy vékonylábu japáni széken. Maga
nyájas büszkeséggel ült le a kerevetre.</p>
<p>– Nekem azt mondták, hogy ön nagy beteg, kezdé Amanda. A férjem
is mondta, meg önnek az édes atyja is.</p>
<p>Nem hozta vele zavarba a leányt.</p>
<p>– Igen beteg voltam. Az a rejtélyes idegbaj kínzott, a mit
Vida-táncznak neveznek, a mit gyógyítani sem lehet: magától szokott
elmulni. De elmulik egyszerre egy véletlen kedélyfordulattól is,
mint a minő engemet ért tegnap.</p>
<p>– Ah! Az ön édes atyjának váratlan hazaérkezése…</p>
<p>– Nem épen az; hanem tanítónővé lett kineveztetésem. Tegnap
kaptam meg a minister úrtól a diplomámat.</p>
<p>– Ah! A diplomáját?</p>
<p>Amanda arczán elárulta a mosoly a kétkedést. Helvila észrevette
azt s erre a karján csüggő ridiculejéből elővette az összehajtott
irást s átnyujtá Amandának megtekintés végett, a közben is
folytatva a beszédet.</p>
<p>– Pancsovára lettem kinevezve, a hová pár nap mulva el fogunk
utazni kedves anyámmal együtt; búcsúlátogatást jöttem tenni.</p>
<p>Amanda elővette a lorgnettejét s a szeméhez tartá. Úgy tett,
mintha a kezében tartott irásba nézne, de nem oda nézett, hanem
folyvást az előtte ülő leányt szemszegezte (fixirozta).</p>
<p>– És önnek a mamája nem tesz önnel együtt
búcsúlátogatásokat?</p>
<p>– Nagyságos asszonyom jól fogja ismerni az okokat, <span class=
"pagenum"><a name="Page_195" id="Page_195">-195-</a></span> melyek
anyámat a világtól visszavonulásra kényszerítik. Én azonban a
közönség szolgája vagyok.</p>
<p>Amanda folyvást úgy tett, mintha a kinevezési okirat
kalligraphiáját tanulmányozná a kettős szemüvegen keresztül; pedig
bele sem nézett, hanem a gyanú sárga szemüvegén keresztül vizsgálta
a dolgot, magában tépelődve…</p>
<p>«Mi van ennek a háta mögött? Ez valami ravasz cselszövény lesz.
Azt mondják, hogy elmennek Pancsovára. Akkor az asszony bizonyosan
itt fog maradni valahol a közelben: Czegléden, vagy hol? A hol
nincs a világnak se szeme, se szája…»</p>
<p>Még jobban erőtetett nyájassággal fordult a leányhoz.</p>
<p>– Hát kedves atyja szintén önökkel fog menni Pancsovára?</p>
<p>– Ha az atyámnak tetszeni fog bennünket meglátogatni, nálunk
bizonynyal mindenkor szívesen látott vendég fog lenni.</p>
<p>– Csak vendég? Hát állandó ottmaradásra nem?</p>
<p>– Nem hiszem, hogy atyám igényeit kielégíthesse egy olyan messze
eső alföldi városban található élet. Azt gondolom, hogy ő a
fővárosban kíván új hatáskört keresni.</p>
<p>Nagyon óvatos feleletek! Amanda rá akarta szorítani a leányt,
hogy színt valljon.</p>
<p>– Szereti kegyed nagyon az édes atyját? Kérdezé szirupédes
hangon.</p>
<p>– Vallásunk törvényei azt parancsolják, hogy tiszteljem.</p>
<p>– Csak a vallás tízparancsolatja? Hát a szív törvényei nem?</p>
<p>– Nagyságos asszonyom! Én az atyámat négy év óta nem láttam.
Hollétét sem tudtam. Ez idő alatt volt egy gyámatyám, a kit a
törvényes gyámhatóság rendelt a számomra hivatalból. Ez
gondoskodott taníttatásomról; buzgón, lelkiismeretesen ügyelt rám;
jó tanácsaival gyámolított: atyám helyett valódi atyám volt. Nem
természetes-e, hogy én azt az egész gyermeki szeretetet, mely
ösztönszerűen <span class="pagenum"><a name="Page_196" id=
"Page_196">-196-</a></span> támad a szívben: erre a nemes,
tiszteletre méltó alakra vittem át.</p>
<p>Amandának az orrczimpái lüktettek a felindulástól: alig birta
visszatartani szenvedélyes kitörését. Helvila jól figyelt szavainak
hatására, a mi meglátszott Amanda arczán. Hiszen nem azért jött ő
az oroszlán barlangjába mintha nem tudná, hogy az vérivó dúvad,
hanem azért, mert hítte hogy megszelidíti.</p>
<p>Folytatá.</p>
<p>– Ezért az indulatomért bizonyára senki sem fog engemet
megítélni. S nagysád nemesen érző nagy szíve legjobban fel fog e
miatt menteni.</p>
<p>Amanda fogait összeszorítva nevetett. («Nemesen érző nagy
szíve!»)</p>
<p>Féloldalról bántó tekintettel nézve Helvilára, csipős gúnynyal
mondá a leánynak (visszaemlékezve arra a kezében tartott legyezőre,
melyen most is ott volt amaz emlékmondás):</p>
<p>– Kisasszony!… A tengerszemben még mindig nem teremnek
halak.</p>
<p>Helvila megütődve állt föl ülőhelyéről.</p>
<p>– Nagyságos asszonyom! Én nem jöttem ide halászni, hanem búcsút
venni – soha viszont nem látásra.</p>
<p>Azzal meghajtá magát s távozni készült.</p>
<p>– Maradjon még Meritoris kisasszony. Én szándékozom önnek még
útravalót ajándékozni. Meg ne döbbenjen. Nem olyan ajándékot értek,
a mely az ön büszkeségét megsértené. Én meg akarom önt ajándékozni
azzal, a mi önnek legkedvesebb. Én megengedem önnek, hogy tartsa
meg ezentúlra is azt a híven ápoló gyámatyját, a ki önnek atyja
helyett atyja lett, s a kire ön átruházta egész gyermeki
szeretetét. Én átengedem önnek továbbra is mindvégig gyámatyául –
Vigárdy urat…</p>
<p>Helvila nagyot bámult azokkal a szokatlan nagyságú éjtündéri kék
szemeivel.</p>
<p>– Nagyságos asszonyom! Ön nagy tévedésben van. Nekem nem Vigárdy
úr volt a gyámatyám… <span class="pagenum"><a name="Page_197" id=
"Page_197">-197-</a></span></p>
<p>– Hát kicsoda?</p>
<p>– Ha kegyeskedett volna nagyságod a kinevezési okmányomba
belepillantani, láthatta volna, hogy gyámatyám, a ki beleegyezését
aláirta, hogy e kinevezést elfogadhatom: Dobokay Alasztor úr.</p>
<p>S nagyobb igazság kedveért szétnyitotta az okiratot s oda
mutatott Dobokay Alasztornak zöld tintával irott nevére. (Alasztor
zöld tintával szokott irni: ez nem hamisítható photographia
útján.)</p>
<p>Amanda bálványnyá volt meredve.</p>
<p>– Isten önnel, nagyságos asszonyom!</p>
<p>Helvila köszönt és eltávozott.</p>
<p>A mint az ajtó becsukódott utána, Amandából kitört a
szenvedély.</p>
<p>– Még is megharapott a vipera! Pedig kezemben volt a nyaka! Ott
harapott meg, a hol legjobban fáj! – Hát még Alasztor is!</p>
<p>Indulatosan járt fel s alá.</p>
<p>Megpillantá az asztalkán azt a hamuscsészét, melyben az Alasztor
által megkezdett s ő általa folytatott bűzös cigarettacsutak
hevert, azt földhöz vágta, hogy széttörött a porczellán.</p>
<p>– Mind gazember, valahány férfi van a világon!</p>
<p>(Nem mernénk szavazat alá bocsátani a kérdést.)</p>
<p>Aztán a kandalló elé állt s belebámult a hamvadó tűzbe.</p>
<p>Észre sem vette, hogy ott áll a férje megint a háta mögött. Csak
mikor az megszólítá: – Asszonyom!</p>
<p>– Nos, uram? Felejtett itt valamit?</p>
<p>– Igen is. Elébb, szokatlan felindulásomban, egészen elfeledtem,
a miért haza kellett jönnöm. Alasztor keresett fel az országházban,
s azt mondta, hogy egy igen sürgős levele van önnek a számára. Maga
nem hozhatja el, mert tárgyalása van. Küldönczre nem bizhatja, mert
kényes tartalmú: engem kért fel, hogy adjam át magának.</p>
<p>Amandának a lélekzete elfulladt a dühtől. Bertalan a kezébe adta
a levelet. <span class="pagenum"><a name="Page_198" id=
"Page_198">-198-</a></span></p>
<p>Az asszony az egész levelet – felbontatlanul – a kandallóba
dobta. Elégett.</p>
<p>– Mondja meg Dobokay úrnak, hogy már válaszoltam a levelére.</p>
<p>Bertalan vállat vont s ment vissza az országházba.</p>
<p>Amanda sírt. Minden könycseppje egy csepp aqua toffana volt.</p>
<h3>VI.</h3>
<p>Mikor Dobokay Alasztor Vigárdy Bertalant felkereste a
sándor-utczai országgunyhóban, elmondva neki a tapasztalt
fölfedezését azzal a «bizonyos úr» névjegyével: Bertalan azt
mondá:</p>
<p>– Most mit csináljak én ezzel az emberrel?</p>
<p>– Én tudnék neked tanácsot adni, hogy mit csinálj vele? Hídd ki
és lődd fejbe, mint a tököt.</p>
<p>– Ah!</p>
<p>– Te úgy lősz, mint egy galambvadász. Vedd hasznát a
tudományodnak. Minden ember azt fogja mondani, hogy derék gavallér
módra cselekedtél.</p>
<p>Azzal otthagyta a barátját.</p>
<p>Délután fölkereste Bertalan Alasztort a bureaujában.</p>
<p>Alasztor ez idő szerint közjegyző volt.</p>
<p>– Nos? Párbaj-segédre van szükséged? kérdé Bertalantól.</p>
<p>– Dehogy van.</p>
<p>– Azt gondoltam, arra szólítasz fel. A normalis világi rendszer
nyomán, ha az embert egy pribék meglepi a felesége boudoirjában s
másnap az ember ugyanazt a pribéket ott szorítja a saját felesége
öltözőjében, hát azt csak fejbe kell lőni.</p>
<p>Bertalan egy levelet húzott elő a zsebéből s átnyujtá
Alasztornak. – Az én methodusom más úton jár.</p>
<p>Alasztor elolvasta a levelet s visszaadá Bertalannak.</p>
<p>– No hát, czimborám, annyit mondhatok neked, hogy <span class=
"pagenum"><a name="Page_199" id="Page_199">-199-</a></span> én
végig jártam Európa minden bolondokházát, tanulmányozás végett, de
akkora bolondot, mint te vagy, nem fedeztem fel sehol. Tedd, a mit
akarsz. Te nem erre a planétára való ember vagy. Ott fekszel már a
Duna fenekén. S én nem húzlak ki. Hát mi a mennykőnek jöttél most
hozzám? Testamentomot jösz tenni? Mint közjegyzőhöz.</p>
<p>– Én? Testamentomot tenni?</p>
<p>– No igen. Miután öngyilkos akarsz lenni.</p>
<p>– Eszemben sincsen.</p>
<p>– De útban vagy felé. Ott vagy már. A cyankalis theacsésze
előtt. Nagyon sajnállak. De nem segíthetek rajtad. Gondom lesz rá,
hogy szép temetésed legyen. Hanem már most csak egyre kérlek. Ha
végrendeletet csinálsz, nekem semmit ne testálj, a mi a birtokodat
képezi.</p>
<p>Bertalan tréfára vette a dolgot, nevetett.</p>
<p>– A feleségemet se?</p>
<p>– Én csak azt mondtam, hogy semmit se, a mit a tiednek
tartasz.</p>
<p>Azzal kezet szorítottak egymással. S aztán elváltak, folyvást
nevetve.</p>
<hr class="chap" />
<div class="chapter"></div>
<p><span class="pagenum"><a name="Page_200" id=
"Page_200">-200-</a></span></p>
<h2>HARMADIK RÉSZ.</h2>
<h3>I.</h3>
<p>Néhány napig prózai dolgok foglalták el Camillát és leányát.</p>
<p>Meritorisnénak mindenek előtt a pénztárral kellett beszámolni, a
lemondására adandó választ és felmentését bevárni, a letett
biztosítékát visszakérni. Mindez, ha gyorsan megy is, lassan
megy.</p>
<p>És így az, a mit Helvila Amanda asszonynak mondott: «holnap
utazunk anyámmal együtt», bizony csak phrasis maradt. Elég nagy
boszúság volt ez Vigárdynénak, a ki a Meritorisék házmesterénél
mindennap kérdezősködtetett a szobaleánya által, s megtudta, hogy
még mindig itt vannak. «Hazudott a kis kigyó!» Hát vannak
szükségbeli hazugságok.</p>
<p>Azután a bútorokkal is kellett valamit csinálni.</p>
<p>Az is csak olyan szükségbeli hazugság volt, a mivel Camilla Zeno
urat megnyugasztalta, hogy ezeket a bútorokat mind felvásárolta egy
hitelező, s neki csak haszonbérben engedte át. Igaz volt, hogy
megvette egy hitelező, de nem kölcsön, hanem tulajdonul adta át a
bukott családnak. (Nem is nehéz kitalálni, hogy ki volt az a jámbor
hitelező.) A birói pecséteket csak bölcs óvatosságból hagyták
továbbra is a bútorokon, hogy mikor egyszer-egyszer jön egy
sadduceus Meritorisnak egy viselt váltójával executióra, azt
mondhassák neki: – Köszönjük alássan, már biztosítva vannak.</p>
<p>Azoknak nagy részét el kell adni. <span class="pagenum"><a name=
"Page_201" id="Page_201">-201-</a></span></p>
<p>Főkérdés volt, hogy mi történjék a zongorával?</p>
<p>Helvila tudakozódott a pancsovai hivatalbeli elődjénél, a kit
Temesvárra promoveáltak, az ottani állapotokról. Onnan várta a
választ.</p>
<p>Olyan óvatos volt ez a család, hogy minden levelét poste
restante czímeztette. Maguk mentek érte a postára: így nem lehetett
semmi levelet útközben elfogdosni.</p>
<p>Helvila épen a postára ment.</p>
<p>– Ne menj ki ma, péntek van, mondá az anyja.</p>
<p>Neki, mint idealista irónőnek, természetesen péntekesnek kellett
lenni.</p>
<p>– Én nem hiszek a napok signaturáiban, felelte rá az új
nemzedék.</p>
<p>(No no gyerekek!)</p>
<p>Camilla épen a szükséges ruhanemüeket csomagolta, midőn Helvila
megérkezett.</p>
<p>Nagy sebbel-lobbal nyitott be; az arcza egész piros volt a
felhevüléstől. A keze is reszketett, mikor a kapott levelet
előhúzta a joppkája zsebéből.</p>
<p>– Látod, jó hírt hozok. A hivatali elődöm igen kedvesen
válaszolt minden tudakozódásomra. A tanítónő lakása egy külön
házban van, az iskolával összekötve, két szobából, konyhából,
kamrából álló. Van hozzá fél hold kert, melyben elődöm komlót
termesztett, a miből évenkint két-háromszáz forintot szüretelt: az
egész komlótelepet átengedi nekem ingyen, minthogy ő már a
költségeit sokszorosan megkapta. Csak azt köti ki, hogy majd én is
ingyen engedjem azt át, ha előbbre megyek, az utánam
következőnek.</p>
<p>– Áldott teremtés.</p>
<p>– Mind ilyen az, a többi is. A tanítók népe az, a melyre azt
mondaná a «Mester», ha most itt járja a földön: «Az én országom
ezeknek a világából való.» – Azután arról is tudósít, hogy a
zongorát jó lesz magammal vinnem, mert a zongoraleczkékért
Pancsován jól fizetnek, ez is jó mellékkereset lesz. <span class=
"pagenum"><a name="Page_202" id="Page_202">-202-</a></span></p>
<p>– És te neked is kedves mulatság.</p>
<p>– Azután még ír a brahmaputráiról és cochinjairól: azokat
jutányos áron kész átengedni. Én ugyan a tyukokhoz nem értek.</p>
<p>– No én értek. Az az én mulatságom lesz.</p>
<p>Helvila nagyot nézett az anyja szemébe.</p>
<p>– Hát te csakugyan azt hiszed, hogy el fogsz velem jönni,
Pancsovára?</p>
<p>Nagyot sóhajtott utána.</p>
<p>– Hát hogy maradnék el tőled? mondá Camilla.</p>
<p>Helvila megölelte az anyját. Megcsókolták egymást.</p>
<p>– Még egy utóirat is van a levélben. Colleganőm azt veti fel,
hogy hát minket tanítottak-e a præparandiában fényképezni? mert ő
tanulta azt. A fényképezésnek ott igen jó hasznát vehetni. Valahány
kis leányt behoznak az iskolába, azt a szülői mind lefényképeztetik
a tanítónővel, aztán mikor kiveszik az iskolából, megint
lefényképeztetik. Azért, ha értem a módját, jó lesz egy
momentfelvételű amateur-gépet vinni magammal, az jól fog
jövedelmezni.</p>
<p>– És te tudsz fényképezni?</p>
<p>– Tökéletesen. Az volt a legnagyobb gyönyörűségem az
iskolában.</p>
<p>– Hát majd vegyünk egy ilyen amateur-gépet.</p>
<p>– Nem, anyácskám, arra most nincs pénzünk. A mit a butorainkért
kapunk, abból ki kell fizetnünk a jövő félévi házbért, mert féléves
a felmondási határidőnk.</p>
<p>– Hát a pénzbiztosítékom is itt lesz.</p>
<p>Helvila fejet csóvált.</p>
<p>– Tudod, hogy az szent pénz. Abból semmit sem szabad
elkölteni.</p>
<p>(Azért volt az szent pénz, mert az államkötvények hátára mind
Vigárdy neve volt irva. Apródonkint kisül, hogy az a sok mennyei
manna, a mi erre a bujdosó családra lehullott, mint az ő kezéből
került ki. Még talán a pancsovai komlóskert is.) <span class=
"pagenum"><a name="Page_203" id="Page_203">-203-</a></span></p>
<p>– Megkisérlem: talán részletfizetésre kaphatok egyet a
látszerésznél.</p>
<p>A konyha felőli ajtón csöngettek.</p>
<p>Camilla ment ki az ajtót kinyitni.</p>
<p>A mint visszatért, csak a fejét dugta be elébb a félig nyitott
ajtón, az arcza tréfás hamis mosolytól sugárzott.</p>
<p>– Nos? Hát mit hozott a mesebeli tündér? Találd ki! Hát nem a te
tulajdonod a «terülj meg abroszkám!» Mi volt a kivánságod?</p>
<p>Azzal kitárta az ajtót. Egy hordár állt mögötte. Csomag volt a
vállán.</p>
<p>– Itt van az amateur-gép.</p>
<p>Csakugyan az volt.</p>
<p>Helvilának elszorult a szíve a meglepetéstől.</p>
<p>– Nekem hozták ezt? hebegé.</p>
<p>– Egy nagyságos úr küldi, ezzel a levéllel, szólt a hordár.</p>
<p>Helvila a czímborítékról már tudta, hogy mi van a levélben:
Vigárdy irását ismerte meg rajta.</p>
<p>– No ez igazán tündérek játéka! kaczagott örömmel Camilla.</p>
<p>Helvila szomorún bólingatott a fejével. Az volt a cassandrai
adománya, hogy minden titkot kitalált egyszerre. Dehogy
tündérjáték, dehogy csodatünet. Bizonyosan az az úr is kapott a
«saját» levelére választ attól a hivatali elődjétől Helvilának.</p>
<p>Valami borravalót akart adni a hordárnak. Az nem fogadta el:
tiltva van, a küldő már kifizette. Hanem névjegyet kért az átadás
elismeréseül.</p>
<p>Helvila kivett egyet a tárczájából s odanyújtá a hordárnak.</p>
<p>Az nem volt vele megelégedve.</p>
<p>– A nagyságos asszonytól is kérek névjegyet: két levelet adtam
át.</p>
<p>Helvila csak akkor vette észre, hogy két levelet tart a kezében,
a másik az anyjának van czímezve. <span class="pagenum"><a name=
"Page_204" id="Page_204">-204-</a></span></p>
<p>Azt is ugyanaz a nagyságos úr írta.</p>
<p>Camilla is átadta a névjegyét a közszolgának. Az alászolgáját
kivánt és eltávozott.</p>
<p>– Milyen gondatlanság! ez volt Helvilának az első szava. Hát nem
tudta a neked szóló levelet is az én hozzám czímzettnek a
borítékjába tenni – lezárva?</p>
<p>– Te úgy félsz?</p>
<p>– Régóta tanulom.</p>
<p>– Add ide a levelemet.</p>
<p>– Nem, nem. Majd azután. Együtt olvassuk el mind a kettőt,
szépen egymás után. Elébb az enyémet, azután a tiedet.</p>
<p>– Miért azután?</p>
<p>– Azért, mert én most mindjárt használatba akarom venni az én
gépemet, s legelőször is tégedet fényképezlek le.</p>
<p>– Hát azt megteheted azután is, ha a levelet elolvastam.</p>
<p>– Nem tehetem meg. Mert te annak az elolvasása után bizonyosan
sírni fogsz, felduzzad az arczod, a szemed, a szád: így nem
állhatsz fénykép-masina elé. Nekem a mostani arczod kell: ez a
nevető, ez a naiv, ez a bohó kis mama képe.</p>
<p>S nem engedett a capriciosa! eldugta az anyjának szóló levelet a
kabátja alá. Ilyen zsarnok volt a háznál. Imponált vele az
anyjának. Igazán ő volt a garde de dame.</p>
<p>Akkor aztán hozzáfogott az ajándékcsomag felbontásához.</p>
<p>Az efféle amateurphotograph-apparatus olyan kis terimét foglal
el, hogy az ember egy utazótáskában elrejtheti. Hanem aztán, a ki
ért hozzá, az mindenféle gólyalábak kihuzgálásával egy olyan
tökéletes háromlábú szörnyeteget képes belőle összeállítani, a
milyennel csak valaha házasulandó párokat fenyegettek.</p>
<p>Helvila egészen otthon volt a masinájával. Úgy manipulált vele,
mint a legelszántabb photographus, a ki előtt az emberélet értéke
nem drágább három forintnál. <span class="pagenum"><a name=
"Page_205" id="Page_205">-205-</a></span></p>
<p>A kis mama mindenben engedelmeskedett, mint a hogy szokás
egészen civilisált, vagy egészen vad embereknek szót fogadni a
photograph kommandójára. Ide állni! a fejet kissé jobbra! a kezet
leereszteni! a lábat hátrább! Mosolygó arczot csinálni! Most
kezdődik! Pislogni szabad! No még egy fölvételt!</p>
<p>Az áldozat végre fölszabadul.</p>
<p>A lemezt kihúzzák.</p>
<p>– Fölségesen sikerült! Tessék idenézni!</p>
<p>A megörökített nem lát a világosság elé tartott üveglapon
egyebet, mint egy homályos kisértetet, a kinek fekete a szája,
fehérek a szemei. «Kitünően sikerült.»</p>
<p>– No még egy fölvételt en face!</p>
<p>– No nem! Add ide már a levelet, hadd olvasom el.</p>
<p>Helvila előadja a levelet.</p>
<p>Azt szépen a kis hímzésollóval felvágják s aztán együtt olvassák
el. Ezt a tartalma:</p>
<p>«Kedves barátnőm.</p>
<p>«A mióta legutóljára találkoztunk, én egy nagy horderejű lépésre
szántam el magamat. Tudomásomra esett, hogy önnek a férje ez előtt
valami négy évvel folyamodott a földmívelési ministeriumhoz egy
kiváló szakférfiui állás elnyerése végett az állami méntelepek
egyikénél…»</p>
<p>– Ez akkor volt, tudod, mondá Camilla, a mikor az ékszereimet el
kellett adnom, hogy az apád váltótartozásait kifizessem. Én
könyörögtem neki akkor, hogy lásson valami hivatal után.</p>
<p>– Menjünk tovább.</p>
<p>A levél így folytatá:</p>
<p>«Akkor a ministeriumtól az a válasz jött a folyamodására, hogy
azt az állást elnyerheti, miután az ahoz megkivántató
szakképzettséget teljesen bírja; de csak azon föltétel alatt, ha
elébb mindenféle összeköttetést megszakít a turffal, a
tattersallal, a börzével és lebonyolítja a magánüzleteit. Önnek a
férje ezeket a föltételeket teljesíteni vonakodott, s a közben
utólérte őt a sajnálatos katasztrófa. <span class=
"pagenum"><a name="Page_206" id="Page_206">-206-</a></span> Most,
hogy ő ismét visszatért Magyarhonba, én közbenjártam a magas
ministeriumnál, hogy ezt a régi határozatot előkeressék s önnek a
férjét az általa egykor kért hivatalos állásba behelyezzék. Ez az
én válaszom az ő invectiváira. A ki engemet meg akar semmisíteni,
én az ellen azzal védem magamat, hogy csinálok belőle embert. Ő
engem meg akar gyalázni: én visszaadom neki a becsületét. Ez az én
vivási modorom. Meg vagyok győződve a felől, hogy önnek a férje,
megtalálva az utat a becsületes megélhetéshez, úgy fog azzal lenni,
mint a súlyos betegségből kigyógyult a visszanyert egészségével:
féltve fogja azt őrizni. Ezzel önnek is örömet és nyugalmat
szerzek. Férjének lesz háromezer forint fizetése, lakása,
deputatuma és utazási költsége, később nyugdíja, biztosított
jövendője. Az én lelkem pedig meg lesz nyugtatva, hogy jót tettem,
nem csak azokkal, a kik szeretnek, de még inkább azzal, a ki
gyűlöl…»</p>
<p>(Ez volt az a levél, a mit Vigárdy Bertalan megmutatott Dobokay
Alasztornak, s a mire a közjegyző azt mondta, hogy még ennél
nagyobb bolonddal nem találkozott Európában.)</p>
<p>Camilla a végsorokat már csak zokogástól elfult hangon tudta
elolvasni.</p>
<p>És azután is sírva szorongatá a kebléhez a levelet, s szép idő
telt bele, a míg a szemeit felszárítgatá s körülnézett.</p>
<p>Helvila a fényképező masinán szöszmötölt hidegvérrel.</p>
<p>– Hát nem magasztos, nem angyali lélek-e ez, a ki így
cselekszik?</p>
<p>A leány azt mondta rá: – Nem…</p>
<p>Camilla elbámult.</p>
<p>– Te azt mondod, hogy «nem»?</p>
<p>– És imétlem, hogy «nem». Hisz Vigárdy úr ezzel egy
megmérhetetlen nagy hibát követett el, abban a hitben, hogy jót
cselekszik.</p>
<p>– Minő hibát? kérdé elképedve Camilla. <span class=
"pagenum"><a name="Page_207" id="Page_207">-207-</a></span></p>
<p>– Állami hivatalra ajánlani olyan embert, mint Meritoris
Zeno!</p>
<p>– Te elitéled az atyádat? szólt elszörnyedve az anya.</p>
<p>– Nem «én» itélem el az «én atyámat», hanem a kérlelhetlen
logika itél egy ismert eset fölött. Van egy ember, a ki váltókat
hamisított, a kinél tehát a tulajdonjog iránti érzék hiányzik. És
ezt egy országos képviselő beajánjla a kormánynak, hogy felügyelője
legyen egy olyan országos vagyonnak, a hol a malversatiónak ezer
alkalma kinálkozik.</p>
<p>– Ne beszélj így az atyádról! Ez irtózatos!</p>
<p>– Irtózatos ugy-e, hogy úgy kigyógyultam a gyermeki
gyöngeségekből? De hát nem te gyógyítottál ki? Nem a te
orvosságoddal? Nem itt ennél az asztalnál keverted-e velem együtt
azt a rettenetes gyógyszert, a mi az embert minden érzéstől
megszabadítja. Akkor még csak a páráját szíttam be: de a lelkem
meghalt tőle.</p>
<p>– Ne ejts kétségbe! Te túlságosan szigorú vagy az atyádhoz. Nem
ismered jól. Ő alapjában jó szivű ember. Ha ő egyszer tisztességes,
előkelő állásban fog lenni, ismét azzá lesz, a mi elején volt:
önmagára büszke, önérzetes ember. Hisz a jóllét megjavítja még a
gonosztevőt is.</p>
<p>Helvila nagyot fohászkodott.</p>
<p>– Most már én mondom, hogy ma péntek van…</p>
<p>– Helvila!</p>
<p>– Nem félek a péntektől. Bebizonyítom azzal, hogy még ma
elutazom rendeltetésem helyére.</p>
<p>– Még ma?</p>
<p>– Az én utimálhám együtt van.</p>
<p>– Hát én?</p>
<p>– Te nem jösz már én velem az alföldre; te el fogsz menni ő
vele.</p>
<p>– Azt nem mondtam.</p>
<p>– De én tudom. Te mentegeted magadban azt, a ki egész életedet
elrontotta. És az még jobban el fogja rontani. <span class=
"pagenum"><a name="Page_208" id="Page_208">-208-</a></span> Te most
azt gondolod magadban: milyen jó ember volt az én uram, a míg falun
laktunk, tüzes gazda volt, csak a jószágára volt gondja. Lovakat
nevelt, a mik híresek voltak messze földön. Szerette a családját;
nem játszott mást, csak sakkot. Erre gondolsz most vissza.</p>
<p>– Kitaláltad. És aztán arra, hogy ezt a nagy változást a rossz
társaság okozta nála, mikor a fővárosba jöttünk telelni. Itt
keveredett a sport piratái közé, a kik között elvesztegette a
lelkét és vagyonát.</p>
<p>– Annak a rosz társaságnak minden tagja azt mondja, hogy őt a
többiek rontották el. De hát miért kell abba a társaságba
belépni?</p>
<p>– De most már nem keresheti fel többé.</p>
<p>– Nem, azt a rossz társaságot, a mely a tagjaitól a külső
tisztességet megköveteli. Nem járhat jockey-clubba, a turfra, a
börzére. De hát a coulissák közé?</p>
<p>– Ha volna neki egy őrangyala, a ki visszatartaná.</p>
<p>– Most arra gondolsz, hogy te lehetnél ilyen őrangyal rá
nézve.</p>
<p>– Bár hamarább gondoltam volna rá!</p>
<p>– De hát lehet egy fővárosi üzérnek, egy sportsmannek a felesége
valamiféle őrangyal? mehet vele az asszonya a börzére, a casinoba,
a titkos comptoirokba, a bettinghouseba, hogy veszélyes
koczkázatok, hazard játékok, őrült fogadások, szédelgő vállalatok
elől visszatartsa? Megfoghatja-e a kezét? Adhat-e neki
tanácsot?</p>
<p>– Nem teheti a fővárosban; de egy pusztán, a hol nincs alkalom,
nincs csábítás.</p>
<p>– Eredj! Eredj vele! Téged elkápráztat az az ábrándkép, hogy
valaha ismét visszatérnek a boldog idylli napok, a miken teheneket
fejettél, s örültél a vasárnapnak, a mikor felveheted az ünneplő
ruhádat. Gyermek maradsz teljes életedben. Látod, én hogy
megvénültem már?</p>
<p>Camilla még egyszer átolvasta Vigárdy levelét.</p>
<p>– Milyen gyémánt szív! <span class="pagenum"><a name="Page_209"
id="Page_209">-209-</a></span></p>
<p>– De hát minek neked ez a gyémánt? Eldobtad régen, eldobod most
is.</p>
<p>– De ő ragyogni fog.</p>
<p>– S te azt csak a távolból fogod nézni. Ha én valaha szeretnék,
én csak egész szívvel tudnék szeretni.</p>
<p>– A sziveink így is egyetértenek.</p>
<p>– Az is önámítás. A ti szerelmetek csak két gyöngeségnek a
találkozása. Kölcsönös szánalom egymás iránt. Én pedig szánlak mind
a kettőtöket.</p>
<p>– Helvila! Te tudod jól, mi a mi helyzetünk? Én Vigárdyt nem
ránthatom magammal az örvénybe. Ha mind a ketten a szenvedélyünkre
hallgatnánk, belerohannánk. Nekem futnom kell valamerre, hogy ne
találkozzam vele többé. Az ő életpályája követeli ezt tőlem. Tudod
jól, hogy egy féltő dühében irgalmat nem ismerő asszony gyűlölete
üldöz nyomról-nyomra, mint az árnyékom; Vigárdyt pedig üldözi ez az
ember. Ha én őt ettől az üldöző rémétől megszabadíthatnám!</p>
<p>– Hát nem férfi Vigárdy?</p>
<p>– Ne adj szót ennek a gondolatnak! Ő bizony meg tudná magát
védni, nem szorulna asszonyvédelemre. Hisz rettegett párbajvivó. De
az egy olyan ürt támasztana közöttünk, hogy még a lelkeink sem
találkozhatnának egymással többé. Ő ezt a fegyvert választotta. Igy
teszi harczképtelenné az ellenfelét.</p>
<p>– Nem vitázok veled. Azonban egyre kérlek. Ha találkozol az
atyámmal, ne szólj neki erről a levélről semmit. Ha megkapja a
kineveztetését arra a hivatalra: ne tudja meg soha, ki volt az, a
ki őtet ebbe belesegítette.</p>
<p>– Hogy ezt nem tudva, tovább is haragudjék Vigárdyra.</p>
<p>– Ha megtudja, még jobban fog rá haragudni. Az apró
jótéteményeket elfelejtik az emberek; de a nagy jótéteményt nem
bocsátják meg soha. Annak az elkövetőjét halálba gyűlölik. Add ide
nekem azt a levelet.</p>
<p>– Miért?</p>
<p>– Nálam jobb helyen lesz; majd én megőrzöm. <span class=
"pagenum"><a name="Page_210" id="Page_210">-210-</a></span></p>
<p>Helvila elvette az anyjától Vigárdy levelét s azt négyrét
összehajtva, elrejté a zsebébe.</p>
<p>– No hát most gratuláljunk egymásnak. Én utazom, te itt maradsz.
Nem adod el a bútoraidat, hanem elviszed magaddal a pusztai
kastélyba.</p>
<p>Helvila szomorúan nézett szét a teremben.</p>
<p>– Kedves kis otthonom! Milyen sokszor fogok rád visszaemlékezni.
Legalább lefényképezlek.</p>
<p>Azzal a gépet odaállítá egy sarokba, beigazítva, hogy a termet
legelőnyösebb részletében fölvehesse.</p>
<p>A míg Helvila a fekete posztó alatt játszotta a bujósdit, a
mellékszobában léptek hangja hallatszott. Abban a bizonyos
Dragomirovics-féle szállásban.</p>
<p>– Ki jön most ide? kérdezé Camilla.</p>
<p>Az ám a furcsa, mikor az embernek a szíve egyszerre örömtől és
ijedségtől kezd sebesen dobogni: nem tudja mitől?</p>
<p>Melyik jön ide most, a kettő közül?</p>
<p>A kulcs elfordult a zárban, az ajtó kinyilt. Bizony csak Zeno úr
jött be rajta.</p>
<p>Egész arcza affectált haragot hazudott. S hogy annál jobban
imponáljon a fellépésével, a kalapot is fentartá a fején.</p>
<p>Szinpadi pathoszszal és távgyalogló léptekkel közeledett Camilla
felé, rögtön előadva idejöttének okait.</p>
<p>– Asszonyom! önnek ez órában egy hordár levelet hozott. Én
követelem, hogy azt a levelet adja a kezembe. Férji jogomnál fogva
követelem, parancsolom.</p>
<p>Camilla egy szót sem tudott szólni, úgy meg volt ijedve.</p>
<p>Hanem Helvila előjött a fekete posztó alól s egy photographus
vakmerőségével rohant Zeno úrra, megragadva a kabátja
melledzőjét.</p>
<p>– Uram! ön elrontotta egy lemezemet a berohanásával, ezért fizet
nekem két forintot.</p>
<p>– Hagyj nekem békét az ostobaságoddal. <span class=
"pagenum"><a name="Page_211" id="Page_211">-211-</a></span></p>
<p>– Nem ér semmit. Ide a két forinttal. Ez photographműhely.</p>
<p>Olyan jól adta a durczás, naiv kis leányt.</p>
<p>– Nem arról van szó, mamselle! Hanem arról a levélről, a mit egy
hordár hozott ide.</p>
<p>– No hát azért kell úgy a fejedbe nyomnod a kalapot? Hát itt van
a levél. A keresztapám küldte nekem ezzel a momentgéppel együtt
ajándékba.</p>
<p>– Ne tessék komédiázni kisasszonykám! Ez a naiva szerep nem
illik a maga tragikus pofácskájához.</p>
<p>– No hát komédiázz te! Majd én hallgatom.</p>
<p>– Hallgass is, nem hozzád beszélek. Hanem az asszonyhoz. Engem
nem lehet hazugságokkal elámítani. Az a hordár két levelet hozott
ide.</p>
<p>E lesujtó invectivánál összefonta a karjait a mellén Zeno.</p>
<p>Camilla még mindig nem találta meg a lelkét. Nem tudott
szólni.</p>
<p>Helvila aztán abba hagyta a naivát: elővette a hidegvérét s a
két kezét a kabátkája zsebeibe dugva, azt mondá Zenonak:</p>
<p>– Igen is. Két levelet hozott ide a hordár; de azok közül egy
sem szólt Meritoris Zeno úr nevére. S a ki idegen levelet
letartóztat, az a büntető codex 128-ik paragraphusába ütközik.
(Talán nem is helyesen idézett.)</p>
<p>– Hát az melyik paragraphus, a mely a backfischeknek jogot ád,
hogy az apjukat leczkéztessék?</p>
<p>– Azt is meg tudnám mondani; de felnőttek oktatására nem
vállalkozom.</p>
<p>Zeno vette észre, hogy ennek a fruzsinkának az a finesse, hogy
az ő betanult tragikus szerepét a burlesque comicumba öltöztesse.
Fordítani kellett a dolgon. Valami drastikus kitöréssel.</p>
<p>– Takarodj az utamból! rivallt Zeno a leányára. Én atyai
hatalmamnál fogva parancsolom, hogy eredj át a <span class=
"pagenum"><a name="Page_212" id="Page_212">-212-</a></span> másik
szobába. Itt olyan tárgyakról folyik a szó, a miket egy fiatal
leánynak nem illik meghallani. Én! az atyád, parancsolom!</p>
<p>S megfelelő taglejtésekkel kisérte akaratnyilvánítását.</p>
<p>– Már most hát még is kell felnőttek oktatásával foglalkoznom,
szólt Helvila. Hát tudod te, kedves aranyos kis papa. Van egy
úgynevezett gyámsági törvény, melynek 84-ik paragraphusa azt
mondja, hogy ha egy apa elhagyja a gyermekét s holléte ki nem
tudható, akkor az elhagyott árva számára a gyámhatóság rendel ki
hivatalból gyámatyát. Ez történt velem is. Ennek volt atyai hatalma
fölöttem, egész a tegnapi napig, a mikor kineveztettem okleveles
tanítónőnek, a mely minőségemben ismét csak a tanfelügyelőt ismerem
el közvetlen hatalomnak. És ezek szerint már most kedves szép
apuskám, czukros kis tátikám, szeretlek, ölellek, csókollak: de
szót nem fogadok neked.</p>
<p>Zeno vette észre a leány ravasz practikáját, hogy az őtet ezzel
a tüntető ölelgetéssel mind jobban a Dragomirovicsék ajtaja felé
tologatja («Ez engem ki akar csókolgatni az ajtón!») s egyszerre
nyers erőszakkal tépte le a nyakáról az ölelő karokat, miközben a
kalapja is leesett a fejéről, s eltaszítva magától Helvilát, dühtől
sápadtan kiálta:</p>
<p>– No majd megkeresem én azt a levelet magam!</p>
<p>S azzal odarohant a szekrényhez, melynek ajtajában benne volt a
kulcs, azt felszakítá s elkezdett a felesége levelei között
turkálni.</p>
<p>– Ah! Haha! Nevetett Helvila, a hogy a gyermekleány szokott
nevetni, két kezét két térde közé szorítva: Te strinkszet akarsz
játszani, apuska? Nagyon jó lesz! Tudod, mi az a strinksz? Mikor a
gyerekek egy zsebkendőt összefonnak korbácsnak, aztán eldugják a
szobában. Egynek az alatt sunyni kell, hogy ne lássa hová dugták a
strinkszet. Akkor aztán azt mondják neki «keresd». Ha nem közelít a
rejtek felé, azt kiabálják neki: «víz, <span class=
"pagenum"><a name="Page_213" id="Page_213">-213-</a></span> víz,
víz!» ha közel találja, akkor «tűz, tűz, tűz!» s ha megtalálta a
strinkszet, akkor futnak előle; a kit utólér, ütheti a hátát.
Keresd papa, keresd! Víz, víz, víz!</p>
<p>Mind ez csak színjáték volt. A dévaj gyermekeskedés közben
odasúgott az anyjának.</p>
<p>– Fuss a hálószobádba, s zárd magadra az ajtót.</p>
<p>Camilla azonban nem akarta eltűrni, hogy Zeno az ő levelei közt
kutasson, s egy titkait védő asszony oroszlánbátorságával rohant
oda Zenóhoz, megragadva a kezét.</p>
<p>– Hagyjon ön békét a leveleimnek. Ott nincs az, a mit ön
keres.</p>
<p>Ezzel Camilla elvesztette az eddig előnyös hadállását, hogy a
leánya mindig közte és a férje között állt.</p>
<p>Zeno rögtön fel is használta a megváltozott positio előnyét.
Hirtelen kirántott egy revolvert a zsebéből s azt Camilla arczának
szegezve, kiáltá.</p>
<p>– No hát add elő azt a levelet, vagy meghalsz!</p>
<p>Camilla nagyott sikoltva tántorodott vissza, mindkét karját az
arcza elé emelve.</p>
<p>– Azt a levelet, asszonyom! dühöngött Zeno.</p>
<p>Camilla irtózott attól a forgópisztolytól.</p>
<p>De ugyan nem félt a veszedelmes szerszámtól Helvila.</p>
<p>Megint oda tolakodott kettőjük közé.</p>
<p>– Ugyan, ugyan! Édes kis apuskám! Nem szégyenled magad, ilyen
ócska szinpadi fogásokhoz nyulni? Revolverrel fenyegetni a
feleségét? Friseurlegényhez illő tréfa! Gondold meg, hogy
première-közönség előtt játszol! Bizony kifütyülnek.</p>
<p>De már Zeno úr benne volt a szerepében.</p>
<p>– A poklok minden ördögeire! Vért fogok ma ontani!</p>
<p>S a közben a leányán keresztül is czélozgatott a pisztolylyal a
feleségére.</p>
<p>Helvilának most valami új ötlete támadt.</p>
<p>– Ejh! De pompás poseokat csinálsz most apuskám! <span class=
"pagenum"><a name="Page_214" id="Page_214">-214-</a></span> Ezt
csakugyan meg kell örökítenem. Csak egy perczig maradj a
momentgépem előtt.</p>
<p>Azzal odafutott a photographgéphez, a fekete posztó alá, onnan
beszélt kifelé.</p>
<p>– Nagyon jó! Nagyon jó!</p>
<p>– Szemtelen teremtés! rikácsolt Zeno. Most mindjárt téged lőlek
le, mint egy macskát.</p>
<p>– Igen jó! Ugy ugy! Én felém tartsd a pisztolyt. Ez nagyszerű
kép lesz.</p>
<p>– Abba hagyod? ordított Zeno.</p>
<p>– De ne toporzékolj úgy! mert hét lábad lesz a
photographián.</p>
<p>Zeno úr most már valósággal dühös lett.</p>
<p>– Te Jezabel! Te Goneril!</p>
<p>Camilla nem türhette tovább. Odarohant Helvilához s elrántotta a
photographgép mellől.</p>
<p>– Helvila! Én nem engedem, hogy az atyádból gúnyt üzz! Menj! Te
neked nincs szived.</p>
<p>A leány szomorú gúnynyal mondta rá:</p>
<p>– Ez a legnagyobb bizonyiték arra, hogy az atyám leánya
vagyok.</p>
<p>Zeno urat e nem várt hitvesi nagylelküség végképen
elkeserítette, a mit még nevelhetett nála ez a kegyetlen
részvétlenség egyetlen leánya részéről.</p>
<p>– Minő elfajultság! kiálta föl, szemeit fölfelé meregetve. Hát
nem kell-e megszakadni egy atya szívének, mikor az egyetlen
gyermeke így megtagadja legszentebb érzelmeit? Minek is nekem ez a
nyomorult élet! Pusztulj el, te elátkozott világ!</p>
<p>Azzal végső elkeseredésében a saját halántéka felé fordítá a
pisztoly csövének a száját.</p>
<p>Camilla a kétségbeesés bátorságával rohant oda a férjéhez,
megragadva annak halálos ténykedésre emelt kezét, s elkezdett vele
küzdeni, hogy a pisztolyt kicsavarja belőle. Nem birt vele. Ekkor
aztán odakiálta Helvilának:</p>
<p>– Add elő a levelet! Nálad van! <span class="pagenum"><a name=
"Page_215" id="Page_215">-215-</a></span></p>
<p>– No hát «tűz», monda Helvila. Itt a strinksz!</p>
<p>S odanyujtá a zsebéből előhúzott levelet.</p>
<p>– Legyen hát önnek az a büntetése, hogy tudja meg mi van a
levélben.</p>
<p>Akkor aztán Zeno ki hagyta a kezéből vétetni a revolvert könnyü
szerrel. Helvila belenézett a forgópisztoly kamarájába. Látta, hogy
egy töltény sincs benne. A mi eddig is gyér tiszteletét Zeno iránt
a minimumra szállította le.</p>
<p>Zeno elkezdte olvasni Vigárdy levelét.</p>
<p>Camilla és Helvila két oldalról figyelemmel nézték az
arczvonásait. Milyen furcsa optikai szerszám az az emberszem!
Camilla azt látta ez arczon, hogy az elérzékenyülés vesz rajta
erőt; feltámadnak a szívben, ott ragyognak az arczon a nemes
indulatok: a hála, a barátság, a becsületvágy, a boldogság! Ezt ő
mind látta. És ugyan azon az arczon e pillanatok alatt látta
Helvila a dæmoni vad indulatok lobbanásait: a boszút, a kárörömöt,
a vakszerencse villanyozó hatását. Az egyik nő örült, a másik
borzadozott.</p>
<p>Mire végig olvasta a levelet Zeno, már akkor teljesen ura volt a
szerepének. Kitünő szinész lett volna belőle, ha arra adja magát.
Készen volt a maszkjával. Új szakállt sem kellett magának
ragasztania, még is át tudta a képét alakítani.</p>
<p>Mikor azt az elolvasott levelet a szivéhez szorítá s arczát az
ég felé emelte, egy a sok esőt megsokalt mormon patriarcha
hálálkodó kifejezését reprodukálta vele.</p>
<p>– Mennybéli Jehova! (még a Buddhát is megtagadta) bocsáss meg,
hogy nem biztam benned! Te ma engemet újjá teremtél. Nem! Nem! A
régi jó emberként támasztál fel újra! Mert hisz én jó ember voltam
valaha! Jó férj, jó apa. Ugye kedveseim? Nőm! Leányom! És ismét az
fogok lenni. Jó apa, jó férj! Becsületes polgár!</p>
<p>S itt kifeszítette a mellét és nagyot fújt.</p>
<p>– De hát nem álom ez? Valósággal irva van az, a <span class=
"pagenum"><a name="Page_216" id="Page_216">-216-</a></span> mit
most olvastam? Szólj! Te angyal! Te szent! Te oltárkép! Te hozzád
volt irva ez a levél? Ti olvastátok ezt? Én állami hivatalt kapok?
Hatodik osztályú rangfokozattal? Álom ez? Ha valóság, hogy tudtátok
ezt előlem eltitkolni? Mért kínoztatok így meg? Oh ti kegyetlenek
vagytok. Szeretnélek ezért benneteket egy öleléssel
agyonszorítani.</p>
<p>S karjait utánuk terjeszté.</p>
<p>Camilla engedte is a vállát átkaroltatni; de Helvila kisiklott
az ölelés alól.</p>
<p>– No papa, már most add vissza azt a levelet.</p>
<p>Zeno hallatlanná tette ezt a szót. A helyett sírásra fogta a
dolgot.</p>
<p>– Engedd meg, hogy könyeimmel áztassam ez idvezítő levelet. Ezt
az evangeliumot! Ezt az amnestiát!</p>
<p>Olyanformán tett.</p>
<p>– No, ne gyűrd úgy össze azt a levelet! nyügösködék Helvila, ki
minden módon birtokába akarta keríteni az iratot.</p>
<p>Zeno figyelme azonban egészen a felesége felé volt fordulva.</p>
<p>– És én tégedet mint félreismertelek! Te mintaképe a hű
Penelopéknek. Hogy elitéltelek, hogy megsértettelek! Oh engedd,
hogy térdreborulva kérjek tőled bocsánatot, hogy négykézláb
csuszszak utánad, mint a nőrágalmazó troubadour! Engedd, hogy a
lábaidat csókoljam.</p>
<p>S meg kellett neki engedni.</p>
<p>Ekkor aztán féltérdre állt.</p>
<p>– És most semmi sem szakít el tőletek többé! Esküszöm az égre, s
annak minden boldogságos szenteire, hogy hűséges családapa leszek
ezután. Férj és apa. Büszkén fogjátok viselhetni a nevemet.
Kettőtök között fogom megosztani a szeretetemet.</p>
<p>– Köszönöm papa. Én a magam részét itt hagyom: nem fér már az
utitáskámba. <span class="pagenum"><a name="Page_217" id=
"Page_217">-217-</a></span></p>
<p>– Leányom! szólt felháborodva Zeno. Te nem szeretsz? Te
visszautasítod az én szeretetemet?</p>
<p>– Helvila! inté az anya is leányát.</p>
<p>– Jól van, hát szeretlek. Hanem ha valamit akarsz adni, hát add
ide azt a levelet.</p>
<p>A leány érezte, tudta jól, hogy az a levél rosz helyen van Zeno
kezében. Zenonak pedig épen arra a levélre volt actualis
szüksége.</p>
<p>Nem is vitázott a zaklató leánynyal, hanem a feleségéhez
fordult.</p>
<p>– Oh ne foszszatok meg ettől az én drága kincsemtől! Ez az én
talizmánom, az én bűnbocsátó levelem. Ezt én éjjel-nappal a
keblemen fogom viselni. Ez fog engemet megőrizni a gonosz
indulatoktól. Ez lesz az a bűbájos vért, melyről a csábító bűnök
nyilai lepattognak. Ennek az elolvasása lesz az én mindennapi
reggeli, esteli imádságom.</p>
<p>Azzal szétterjeszté két kezével a levelet, extasissal beszélve
hozzá:</p>
<p>– Te angyali lélek! Te arany ember! Te gyémánt szív! hogy
tudtalak én tégedet oly keserüen megbántani! Te voltál jóltevője
szegény családomnak! És én téged aljas gyanusítással sértettelek!
Én tégedet meg akartalak rontani, s te engem ujjáteremtettél. Te
vagy az én megváltóm, az én messiásom.</p>
<p>S azzal öszsze-vissza csókolta Vigárdy nevét.</p>
<p>Camillát egészen elkábítá ez az ömlengés.</p>
<p>– Jól van! Tartsd magadnál azt a levelet, mondá Zenónak.</p>
<p>A miért aztán Zeno mind a két kezét megcsókolta a nejének.</p>
<p>Aztán még a boritékot is felszedte a padlóról, a mit eldobott,
még azt is kiengesztelte, oly módon, hogy a szakállához törülte,
úgy kefélte le róla a port. A levelet úgy tette el a borítékba
sülyesztve.</p>
<p>Helvila ingerülten fordult el, s aztán hátra ment az
<span class="pagenum"><a name="Page_218" id=
"Page_218">-218-</a></span> amateur-gépet szétszedni s
összecsomagolni, mint a kinek ebben az egész jelenetben nincs semmi
dolga többé.</p>
<p>Igen érzékeny kibékülési jelenet következett – férj és feleség
között: oly hosszú elválás után.</p>
<p>– Mit szólsz hozzá, te drágám? Mit tanácsolsz? rebegé Zeno.
Ugy-e jó lesz, ha én most egyenesen oda megyek Vigárdyhoz? Ezzel a
szóval: «Bertalan barátom!» Mondhatom neki azt, hogy «barátom»?
Ezzel a levéllel kezemben. Csak azt a szót fogom neki mondani:
«Bocsáss meg!»</p>
<p>– Nagyon jó lesz.</p>
<p>– S ha akkor ő kezét nyujtja felém, én hirtelen megcsókolom a
kezét…</p>
<p>– Teheted azt.</p>
<p>– És ha a kölcsönös félreértések kimagyarázása után ismét
összekötjük a régi jó barátság arany lánczát, mondhatom neki azt:
«Most jöjj velem, az én kedves családom fészkébe. Jöjj velem
karöltve: egész világ láttára. Tudja meg az egész romlott világ,
hogy az én nőm egy szent. S az én barátom a másik. Kettőjük között
én magam az idvezült! Mondhatom ezt?</p>
<p>– Mondhatod.</p>
<p>Erre aztán a kitörő öröm teljességével kaczagott fel Zeno.</p>
<p>– Nincs ma boldogabb ember nálamnál a földön!</p>
<p>Camilla egészen el volt bódítva.</p>
<p>Bizalmaskodni kezdett vele.</p>
<p>– Tudod mit Zeno? Ebben a nagyon is megviselt öltözetben ne
mutogasd már magadat.</p>
<p>– Hát hol vegyek mást?</p>
<p>– Megmondom. Itt ebben a Dragomirovics-féle szobában van egy
ruhásszekrény.</p>
<p>– Ah! Az én hajdani garderobe-chiffonom.</p>
<p>– Abban megtalálod minden ruhádat, a mit elutazásod előtt itt
hagytál.</p>
<p>– Ah! S te nem adtad el azokat az ószereseknek? <span class=
"pagenum"><a name="Page_219" id="Page_219">-219-</a></span></p>
<p>– Hogy adtam volna el? A férjem ruháit.</p>
<p>– Te hitted, hogy visszatérek? Mennyei asszony.</p>
<p>– No hát, eredj a szobádba és öltözzél át.</p>
<p>– Az én szobámba? Hát Dragomirovics úr?</p>
<p>– Az nem fog idejönni, a míg mi el nem utazunk! mondá Camilla, s
egy kis mosolyt is engedett meg az arczának.</p>
<p>Helvila alig várta, hogy Zeno átlépjen a másik szobába, azonnal
szemrehányásokat tett az anyjának. Lenyomott hangon beszélt, hogy a
szomszéd szobában meg ne hallják.</p>
<p>– Nagyon rosszul tetted, hogy azt a levelet ott hagytad a
kezében.</p>
<p>– Mire gondolsz, Helvila?</p>
<p>– Arra, hogy az a levél egyedül te neked volt irva: azt nem
szabad profanálni.</p>
<p>– Azt ő nem fogja tenni. Láttad, hogy megváltozott e levél
olvasása után.</p>
<p>– Láttam. És az volt a hatása rám ennek a jelenetnek, hogy
visszaemlékeztem egy hasonlóra. Egyszer elvittek a szinházba, mikor
bohózatot adtak. Azt szabad leánykáknak is megnézni. Hát ott épen
így játszott a szinész, a ki jellemkomikusokat szokott adni.</p>
<p>– Te igazságtalan vagy.</p>
<p>– Nem, anyám. A ki érez, az nem fecseg. A ki férfi, az nem sír.
Egy néma fohász, egy hallgatag magába szállás meggyőzött volna,
hogy ilyen változáson ment keresztül a lelke. Ha szótlan leül az
asztal mellé, fejét tenyerébe hajtva, végig gondolva azon a fertőn,
a melyen keresztül most partra vergődött. Ha keresi és nem találja
a szót, a mivel a beszédet ily nagy meglepetés után megkezdje: én
ebből a néma belső küzdelemből sokat megtudtam volna és elhittem
volna. Hanem a frázisoknak, a gesticulatióknak nem hiszek.
Egyátaljában nem kellett volna neki a levelet átadatnod, hogy
olvassa el.</p>
<p>– De hát elnézhettem-e azt, hogy a pisztolyt a halántékának
szegzi? <span class="pagenum"><a name="Page_220" id=
"Page_220">-220-</a></span></p>
<p>Helvila durczásan rántott egyet a vállán s aztán felvette az
asztalról a revolvert, a mit Zeno kezéből kicsavartak.</p>
<p>– Ugyan nézzed: hiszen nincs megtöltve.</p>
<p>Camilla szemügyre vette a fegyvert. Biz abban egy töltény sem
volt.</p>
<p>Az arcza elpirult a szégyentől. Hogy üres pisztolylyal engedte
magát agyonrémíttetni.</p>
<p>– Komédiát játszik az én apám mindig, mondá a leány. S jó, ha
még megmarad a komédiánál. De én attól tartok, hogy ebből tragœdia
lesz.</p>
<p>– Hova gondolsz?</p>
<p>– Arra a szerencsétlen levélre. Te most, a fölötti álörömödben,
hogy a férjedet visszanyerted, elfelejtkezel arról, hogy még egy
másik ember is van a világon, a kinek tartozol legalább annyival,
hogy le ne buktasd a háztető párkányáról, a hová holdkóros
szenvedélyében te miattad felhágott.</p>
<p>– Vigárdyról beszélsz?</p>
<p>– Igen! ő róla. Mit gondolsz, milyen jó tréfa lenne az, ha most
Meritoris Zeno azt a hozzád irt levelet, a helyett hogy Vigárdyhoz
vinné, ezzel a szóval: «Barátom, megbocsáss!» – egy kis
ajtóeltévesztéssel Amandához vinné el és annak mutatná meg?</p>
<p>– Ah! Te ilyen ördögi jellemnek csak nem hiszed az atyádat?</p>
<p>– Én nem hiszek, hanem kombinálok. Mikor Amandánál voltam
búcsulátogatáson, a minek az eredményét neked elmondtam, még
hallottam tőle valamit, a mit nem akartam veled közölni, hogy el ne
rontsam a jó kedvedet. Most már azt is elmondom. A mint beléptem
Amandához, e szavakkal fogadott: «Én azt hallottam, hogy kegyed
nagy beteg volt.»</p>
<p>– Ezt mondtad. Vigárdytól hallotta.</p>
<p>– Igy mondtam. De ő hozzá tette: «és önnek az atyjától is
hallottam». <span class="pagenum"><a name="Page_221" id=
"Page_221">-221-</a></span></p>
<p>– Ah! Camilla összerezzent.</p>
<p>– Tehát az atyám ott volt már Vigárdy feleségénél. Mit keresett
ő ottan?</p>
<p>Camilla dühbe jött erre a szóra.</p>
<p>– Zeno Amandánál járt? Képtelenség.</p>
<p>Épen nyitotta az ajtót és belépett.</p>
<p>Át volt már öltözve. Tökéletes fesh gavallér volt. Ugyan négy év
előtti divat szerint; de azt nálunk nem veszik olyan szigorúan.
Négy év előtt rövid felső kabátot hordtak a vácziutczai gommeux-k,
a mi alul a salonkabát szárnyai kilógtak. Piros zsebkendő is volt a
mellső zsebében. Egészen kicsipte magát.</p>
<p>– Nos? hát ráismersz-e a régi Meritorisz Zenóra? kérdé
öntetszelgő mórikálással Camillától.</p>
<p>– Szép vagy, szép, monda Camilla, türtőztetve a haragját. Csak
belül is lennél a régi.</p>
<p>– Hát nem hiszed, hogy az leszek?</p>
<p>– Engedd meg, hogy kérdezzek tőled valamit. Te másnap mindjárt,
hogy hazaérkeztél, ellátogattál Vigárdynéhoz? Igaz ez?</p>
<p>Most már Camilla kezében volt a revolver. Csakhogy az ő kezében
is üres volt az.</p>
<p>Nem lehet Zeno urat olyan könnyen megfogni!</p>
<p>– Hát természetes, hogy ellátogattam hozzá. De a férje
jelenlétében beszéltem vele. Hogy miért mentem oda: annak igen
világos magyarázata van. Elejét akartam venni azoknak a
mendemondáknak, melyek a köztünk lefolyt találkozás következtében
támadhatnának. Én magamra vállaltam a felelősséget mindazon
viszonyért, melyet Vigárdy az én családom irányában fentartott.
Becsületszavammal kezeskedtem érte. Nagyszerű kibékülési jelenet
volt közöttünk. Úgy váltunk el, mint régi jó barátok.</p>
<p>Ez már csak mégis vastag hazugság volt.</p>
<p>– Hát akkor mért rohantál ma rám, Vigárdynak a levelét
követelni? <span class="pagenum"><a name="Page_222" id=
"Page_222">-222-</a></span></p>
<p>Zeno nagyot nyelt. Aztán készen volt a felelettel.</p>
<p>Hamiskásan hunyorított a félszemével.</p>
<p>– Hát már azt is csak ki kell vallanom egy ilyen vizsgálóbiró
előtt. Hát mikor elváltunk Bertalannal egymástól, azt mondá a
barátom: «No bruder, majd szerzek én neked egy olyan meglepetést,
hogy a szemed-szád eláll tőle; de azt nem tudod meg elébb, csak egy
hét mulva, a mikor a dolog perfektté lesz. Hanem Camillának majd
megirom, nehogy valami elhamarkodott lépésre határozza el magát. No
hát engemet szurkált a kiváncsiság, hogy mi lehet az a meglepetés,
a mit Bertalan számomra készít: azért csináltam ezt az egész
scénát, hogy kicsikarjam a jövendő méhéből azt a titkot, a mi rám
nézve csak egy hét mulva készül megszületni.</p>
<p>Ez már úgy hajaz az igazsághoz. Első minőségű hazugságnak
vehető.</p>
<p>– De mikor úgy rám ijesztettél!</p>
<p>– Ezzel a revolverrel? Hiszen nincs megtöltve. Hahaha!</p>
<p>Itt aztán elkezdte tréfára fogni a dolgot. Kaczagott, ugrált,
mint a ki a legjobb capitaljuxot találta ki a kedvesei
megtréfálására.</p>
<p>– Hahaha! Ez jó volt! Üres revolverrel! Milyet sikoltottál tőle!
Hahaha! Hanem ez a fruska csak tréfára vette! Gonosz szeme van! A
mint felé fordítottam a revolvert, bele nézett, mindjárt meglátta,
hogy nincs benne golyó. Még mókázott velem! Jaj de átkozott dolog
az, mikor az embernek ilyen okos leánya van! – Elkezdett kergetőzni
Helvilával.</p>
<p>Most már Camilla elhitte, hogy csakugyan tréfa volt az egész.
Igy volt alkotva a természettől. Egyike azoknak a kedélyeknek, a
kik a regényt úgy olvassák, mint igaz történetet.</p>
<p>Helvila el hagyta fogni magát.</p>
<p>– No most megfogtalak.</p>
<p>– Igen. Törököt fogtál. Már most add vissza azt a levelet.
<span class="pagenum"><a name="Page_223" id=
"Page_223">-223-</a></span> Tudod a tartalmát. Nincs szükség
magadnál tartanod. Ide vele! Az a mienk!</p>
<p>Zeno folytatta a kaczagást.</p>
<p>– No hát keresd meg nálam.</p>
<p>S azzal szétgombolta a kabátját.</p>
<p>Ez már izléstelenség volt.</p>
<p>Helvila nem is vállalkozott a zsebek motozására, hanem
könyörgésre fogta a dolgot.</p>
<p>– Látod, aranyos kis papuskám: azt a levelet a mama én nekem
adta, hogy nekem is legyen egy talizmánom, mely sok bajtól, csábtól
megőriz. Egy szegény leánynak, a ki messze elszakad a szülőitől,
távol idegen földön sokkal több szüksége van egy ilyen amuletre,
mint te neked.</p>
<p>Most aztán Zeno is fordított a szerep hangulatán. Úgy tett,
mintha egyszerre felfortyanna.</p>
<p>– Micsoda? Az én leányom el akarja hagyni a szülőit?</p>
<p>– Hiszen mondtam már az imént, hogy kineveztettem
tanítónőnek.</p>
<p>– Akkor átfutott a fülemen. Te tanítónőnek?</p>
<p>– Igen is, Pancsovára. Hatszáz forint fizetéssel.</p>
<p>– Mit? Az én egyetlen leányom.</p>
<p>– Igen is. Egyetlen apám.</p>
<p>– Mit? Rongyos hatszáz forintért rácz gyereket, sváb gyereket
ábcabra tanítani? Nem! ily szégyent nem tűr meg a Meritoris-czimer.
Ez ellen én atyai tiltakozásommal lépek fel.</p>
<p>– Gyámatyám beleegyezésével történt.</p>
<p>– A te gyámatyád Alasztor. Tudom. Beszéltem már vele. Neki is
megmondtam. Tiltakozom ellene. Pedig még akkor csak in petto volt a
sors kedvező fordulata nálam. Büszkeségem mégis fellázadt ellene.
Dobokay kapaczitálva lett. Nem engedem, hogy te elmenj
Schulmeiszternőnek. Mi együtt maradunk. Te ott, a hol az anyád és
az atyád. Hova gondolsz? Hisz az egész carriéremet elrontanád vele.
Az egész világ tudja, hogy Meritoriséknak van egy leányuk; szép,
mívelt, lángeszű gyermek. Mindenki <span class="pagenum"><a name=
"Page_224" id="Page_224">-224-</a></span> azt fogja tőlünk kérdeni,
a ki minket látogat meg, vagy a kit mi látogatunk, hogy hát Helvila
kisasszony hol van? S arra mi pironkodással, szemlesütéssel
feleljük azt, hogy a mi kisasszonyunk bizony a pancsovai elemi
iskolában tanítja a kétszer kettőt. Hát hogy lehet az? Olyan
koldusok vagyunk? Egy állami hivatalnok, egy nagyságos úr, nem
tudja eltartani a felnőtt leányát? Az anya nem visel gondot a
leányára? Keresni fogják az okát. A világ nem türi a titkolózást.
Azt fogják mondani: a szülőkben van a hiba. A leány erényes, tiszta
erkölcsü. Tehát kell, hogy a szülői legyenek bűnösek: a miért
megveti őket, a miért elfut a körükből. Talán az apa a vétkes?
Talán az anya a példás? Keresni fogják mit vétettünk? Alá lesz ásva
a jó renomménk. Az anyádat fogják elitélni! Őtet kiáltják ki rossz
anyának, rossz feleségnek.</p>
<p>Ugy folyott a szájából a prédikáczió, mintha csak be lett volna
tanulva. Még Helvilát is megakasztotta. Az okoskodás olyan nagyon
közel járt az igazsághoz.</p>
<p>Az anya és a leány összenézett, mintha egymás szemétől kérnének
tanácsot.</p>
<p>Zeno vette észre, hogy felülkerült.</p>
<p>– No, vagy hát az ellenkezőt akarod rejtélyes eltünésed okául
kitaláltatni. Hogy a világ azt kutassa: miért szökött el a szülői
háztól a szép Helvilácska? Kinek a kedvéért szökött el?</p>
<p>– Ah, hagyd el apa!</p>
<p>– No de azt fogják mondani! Te nem ismered a világot. «Les
absents ont tort.» Ez legjobban áll egy fiatal leányra nézve, a ki
távollétével tünik fel.</p>
<p>– De már elfogadtam ez állást.</p>
<p>– Akkor még nem tudtad, hogy az atyád tekintélyes, jövedelmes
hivatalba jutott. Kimentheted magadat. Ne is gondolj rá! Az anyád
nem fog elereszteni. Jöjj ide csak mellém, kedves kis
feleségecském. Hadd mondjam el neked, hogy micsoda ötletem van. Mi
egész éclatval fogunk belépni újból a világba. Ott veszszük fel a
fonalat, a hol <span class="pagenum"><a name="Page_225" id=
"Page_225">-225-</a></span> elszakadt. Mit gondolsz gyémántom.
Ezelőtt négy évvel itt ebben a teremben volt az a fényes estély,
melyen a társaság éliteje volt együtt. Képzelem, hogy megzavarta a
társaságot az a hir, hogy Meritoris Zeno eltűnt a világ
szinpadáról. No hát most, mielőtt a fővárosból eltávoznánk az én
hivatalos állomásomra; ujból összehívjuk ugyanezekbe a termekbe
ugyanazokat az előkelő urakat és asszonyságokat a
búcsúlakomára.</p>
<p>– Ah! Apa! Ez drasztikus gondolat! szólt Helvila.</p>
<p>– De genialis!</p>
<p>– Senki sem fog a meghivástokra ide jönni.</p>
<p>– Senki sem? Mind eljönnek. Oh te nem ismered a társaságot. Egy
sem fog elmaradni. Hogy közelről rágalmazhassanak. Még Vigárdyék is
itt lesznek.</p>
<p>De ezt már Camilla sem akarta elhinni.</p>
<p>– No én garantirozom te neked, hogy Bertalan is eljön, karöltve
az ő méltóságteljes Amandájával. A fejemet teszem föl egy fületlen
gombra!</p>
<p>Zenonak sikerült egy olyan új themát adni fel, mely egészen
lekötötte a figyelmet.</p>
<p>– No de uram, veté közbe Camilla, gondolja meg ön, hogy ennek a
tréfának a legfőbb akadálya az, hogy nekünk nincs hozzá való
pénzünk. Az volt az utolsó pénzem, a mit én önnek legközelebbi
találkozásunk alkalmával odaadtam.</p>
<p>Azt az öntudatos mosolyragyogást kellett volna látni, a mivel e
prózai ellenvetésre Zeno úr arcza megfelelt.</p>
<p>– Hát azt a pénzt én teneked visszahoztam, szólt a nemes
gavallér, kabátja belső zsebéből egy sárgabőr bugyillárist
kiemelve. Igenis: valóságos bugyilláris volt. Ujdonat új.
Felkantározott lófej jelvénynyel.</p>
<p>És azt felnyitva, a négy szakasz egyikéből előhúzott három darab
tizforintost:</p>
<p>– Köszönettel visszaadom. Szerencse-pénz volt. Nekem
disznószerencsét hozott. Itt van, kedvesem, tegye el. Jó sorsunknak
ez volt az alapja. És már most még kamatot is fizetek érte.
<span class="pagenum"><a name="Page_226" id=
"Page_226">-226-</a></span></p>
<p>S a pénztárcza szélső szakaszából kihúzott egy százast; volt
benne még több is. Azt is letette – az alaptőkével együtt – az
asztalra.</p>
<p>– Itt van a theaestély költségeire való. Ha nem lesz elég: több
is jön. A pezsgőről én gondoskodom.</p>
<p>S engedett a tárcza belsejébe pillantani.</p>
<p>No! Ez már csak csalhatatlan bizonyítványa a férji hűségnek!</p>
<p>Egy százforintos az estély költségeire, s azontúl indemnity a
túlkiadásokra.</p>
<p>– De hát hogy jutottál te ehez a pénzhez? kérdezé Camilla.</p>
<p>Zeno úr megczirógatta a pofaszakállát s azzal a cynikus
hidegséggel, a mely olyan jól illik a férfiarcznak, historizálta
el, hogy ő bizony azzal a kapott harmincz forinttal amaz
emlékezetes estén egyenesen vágtatott a Korona kávéházba. Ott
talált egy kártya-kompániát. Leült a tolvajok közé, bizva a
közmondásban, s a közmondás be is vált. Elnyert a rablóktól valami
három-négyszáz forintot.</p>
<p>De hisz ez olyan dolog, a mivel minden tisztességes ember, mint
valami hőstettel szokott dicsekedni. Ezt már az argonauták
elkezdték, mikor a colchysi aranygyapjut ellopták.</p>
<p>És pedig a férji hűségnek a superlativusául tekinthető, mikor a
családapa elmondja a hites feleségének: «Nézd! az éjjel elvettem a
rablóktól háromszáz forintot: százat neked adok belőle!» Ez többet
mond, mint egy kötet szerelmes vers. Ebben van metrum, assonance,
cadentia!</p>
<p>Camilla nem is ütődött meg rajta. Bizonyosan korábbi időkben is
hallott már ilyen dicsekedést Zenótól.</p>
<p>De Helvila még egészen tapasztalatlan volt ebben az ethicában.
Az ő kedélyét kellemetlenül zavarta ez a bevallás.</p>
<p>Felkapta az asztalról a százas bankót s oda rohant vele
Zenóhoz.</p>
<p>– Vedd vissza a pénzedet. A mi kezünket be nem szennyezte soha
kártyán rabolt pénz! <span class="pagenum"><a name="Page_227" id=
"Page_227">-227-</a></span></p>
<p>S azon törekedett, hogy a százas bankót Zenónak valamelyik
kabátzsebébe visszagyűrje.</p>
<p>Zenónak egész harcza volt a leányával a zsebei
védelmezésében.</p>
<p>– Jaj de bolondos egy leány vagy te! Micsoda nevelést adtak
neked azok a preparandinák! Superplus morál! Jól van no! Ne járj a
zsebemben. Csiklandós vagyok. Hát nem kártyán nyertem ezt a pénzt,
no! Becsületemre, nem kártyán nyertem.</p>
<p>– Hát akkor hol vetted?</p>
<p>Helvila odaállt az apjával szemben, mint egy vallató biró.</p>
<p>– Jól van no! Te kis Torquemada. Azért csak ne mártogass forró
olajba. Vallok benevolenter.</p>
<p>– No hát hogy jutottál a pénzhez?</p>
<p>– Igen egyszerüen. Ebben a felső kabátban volt, a mit most
felvettem. Ennek van egy titkos zsebe, a bársony gallérja alatt. Én
azt a pénzt, mikor útra készültem, ide dugtam el, hogy holmi non
putarem esetén segítsek vele magamon. A gaz Perukker azonban nem
adott időt, hogy hazajőjjek a kabátomért, alig tudtam tőle egérútat
nyerni azon a szomorú éjszakán, «quod mihi supremum tempus in Urbe
fuit». Így maradt itt az útra szánt pénz ebben a kabátban: a mit
most intacte megtaláltam.</p>
<p>Helvila a fejét ingatta, nagy kétkedve.</p>
<p>– Ugyan papa, nem érted te azt a kunststikklit: hogyan lehet egy
kalapból tizenkétféle kalapot csinálni?</p>
<p>Zeno nagy kaczagást kezdett.</p>
<p>– Te fruska. Hát te nem acceptálod, hogy ezt a pénzt a
galléromban találtam?</p>
<p>– Akkor mégis inkább acceptálom azt, hogy a kártyán nyerted.</p>
<p>(Ki tudja, az is igaz-e? Nincs-e még rosszabb termőföldje?)</p>
<p>Azzal visszatette a százast a kis asztalra.</p>
<p>Zeno felhasználta ezt a réstámasztó pillanatot, s hirtelen
<span class="pagenum"><a name="Page_228" id=
"Page_228">-228-</a></span> kiugrott az ajtón, a
Dragomirovics-szobába. Be is zárta az ajtót kulcscsal. Azzal
elmenekült.</p>
<p>Camilla utána bámult. Helvila megfogta az anyja kezét.</p>
<p>– Most már nem utazom el. Itt maradok veled. Sorsunknak vége
van. Veszszünk el együtt.</p>
<p>Camilla nem értette az okát ennek a nagy felindulásnak.</p>
<p>– Micsoda rémlátásaid vannak, Helvila?</p>
<p>– Nem rémlátások. Ez az ember el fog bennünket veszteni! S ha
még csak minket rontana meg: a magunk baját viselni könnyű, de el
fogja veszteni azt az embert, a kit jobban szeretünk saját
magunknál; te jobban szereted, mint a férjedet, én jobban, mint az
apámat.</p>
<p>– Hogyan ronthatná meg? Azzal a levéllel? Hát mi van abban a
levélben? Egy örvendetes hír, a mit egy régi jó barát egy
visszatért jó barátja családtagjaival előre tudat. Hát mi rosszat
követett el ezzel Vigárdy?</p>
<p>– Én nem tudom megmondani. Fogalmam sincs a politikai világról.
De érzem, sejtem, minden idegem tudja előre, hogy itt ég valami
kanócz a lábunk alatt: tűzakna fölött állunk, a mi fel fog
robbanni. Elárulta ezt előttem ennek az embernek dæmoni
színjátszása. Miért futott el? Hát hiszen itthon van már. Megvan a
sweet home. – Szeretnék utána futni s az utczán végig kiabálni:
«Fogjátok el! Tolvaj! Meglopott bennünket!»</p>
<p>– Helvila! Gondolj a betegségedre!</p>
<p>– Nyomorult dæmon! Ez a betegség. Akkor hagy el, a mikor itt
kellene lennie. Hogy nem tudott rám jönni a roham elébb. Akkor, a
mikor itt állt még! – Most már késő! – Nevetek minden betegséget.
Bánom is én, miben halok meg? Teher az élet. De kétségbeesem a
fölött, hogy mi lesz te belőled és mi lesz Vigárdyból. Ti még
szeretnétek élni, ragyogni, boldogok lenni.</p>
<p>– No hát azok leszünk.</p>
<p>– Szerencsétlenek lesztek. A gyalázatnak olyan fertőjébe fogtok
belesülyedni, a melyből nincs kiszabadulás. Egymást fogjátok
átkozni! <span class="pagenum"><a name="Page_229" id=
"Page_229">-229-</a></span></p>
<p>– Helvila! Te félrebeszélsz!</p>
<p>– Mert te nem értesz meg. Azt mondtad az elébb nekem: «nincs
szived». Visszamondom. Te vagy az, a kinek nincs szive. Te kezedet
tudtad nyujtani annak az embernek, a ki miatt meg akartál halni!
Annak az embernek, a ki téged el akart adni! A ki téged elárult! Te
kész vagy vele menni és osztozni abban a sorsban, a mit ő készít a
számodra s még engemet is magaddal vinni. Miért? Mert ő az én
atyám! Hazugság! Nem igaz! Minden csepp vérem tagadja! A mivel te
magadat mented, azzal engem elkárhoztatsz. Én azt a másik embert
szeretem, imádom, a hogy csak magzat imádja szülőjét. S ha ez nem
igaz, úgy engem két Isten teremtett, az egyik a testemet adta, a
másik a lelket hozzá. Hát bűnöm, hogy születtem? Miért nem adtál
oda egy angyalcsinálónak? Még most is csinálhatsz belőlem angyalt!
Még gyermek vagyok. De ne kényszeríts, hogy veletek menjek, mert
akkor kifestem az arczomat pirosra, felveszem a piros ruhát,
kifutok a sugárútra s odavetem magam a legelső úr kocsija elé:
gázoljon el, vagy vegyen föl, a hogy jobban tetszik. De Meritoris
leánya nem leszek.</p>
<p>– Helvila! Az Istenért! Ne vedd el az eszemet az ilyen
beszéddel! Hisz úgyis közel vagyok a megtébolyodáshoz.</p>
<p>– Úgy? Hát közel vagy a megtébolyodáshoz? Ez már jó! Az
őrültségben van jellem. Van bátorság. No hát fordítsunk a dolgon.
Eddig te voltál az okos, én voltam az őrült. Most én leszek a
hidegvérű tanácsadó. Még van huszonnégy órai időtök a menekülésre.
A mai nap és a jövő éjjel. Te most rögtön irsz Vigárdynak s ide
hivod. És akkor azt mondod neki: «Uram! Barátom! Ön ezelőtt nehány
nappal itt, ezen a helyen így szólt hozzám: «Mi mind a ketten
feltaláltuk egymásban azt a lelket, mely a mi lelkünket
kiegészíti.» – Azután így: «Mi összetörhetjük a békóinkat.» «Minek
folytatni a kölcsönös martyriumot.» És aztán ezt: «Oh mint
szeretnék még egyszer visszatérni a világba, hogy krumplit
kapálhassak, s boldog <span class="pagenum"><a name="Page_230" id=
"Page_230">-230-</a></span> lehessek, mint egy paraszt.» – No hát
uram, itt van a nap, a melyen megnyilik az út ebbe a szép világba.
Van valahol egy rejtett völgy a hegyek között, a hova hír sem jár.
Megyek veled oda. Eltemetkezünk és élünk. S ha te azt mondod: «én
ember vagyok s az akarok lenni»: hát én meg asszony vagyok, a te
párod! asszonyi állat, a hogy a biblia nevez: becsületes őszinte
fenevad, a ki nem tanult hazudni; a kit szeret, azt szereti, a kit
gyűlöl, azt gyűlöli igazán. S nem tud semmit a világról és arról a
dicsőségről, a mit annyi megalázkodás, annyi megtagadása a jobb
érzéseknek, annyi embergyűlölet árán szereznek. Menjünk oda!
Legyünk boldog parasztok! Felejtsük el ez átkozott ragyogó világot!
– Anyám! Anyám!</p>
<p>Camilla a szivéhez kapott. Fuldokolt.</p>
<p>– Leányom. – Meghalok! – Csak egy napot! Csak egy napot.</p>
<p>S azzal oda rogyott Helvila lábához, két kezével
belékapaszkodva.</p>
<p>– Jó! Te is engedtél nekem akkor egy napot, mikor azt kivántad,
hogy meghaljak: én is engedek neked egy napot, – hogy elszánd magad
az életre.</p>
<p>Camilla ájultan rogyott össze.</p>
<hr class="chap" />
<div class="chapter"></div>
<p><span class="pagenum"><a name="Page_231" id=
"Page_231">-231-</a></span></p>
<h2>NEGYEDIK RÉSZ.</h2>
<h3>I.</h3>
<p>Camilla az egész napot azzal töltötte el, hogy Zenót kereste a
városban. Mindenütt kereste, a hol csak elképzelhető volt, hogy meg
szokott fordulni. Sehol sem tudott rátalálni. Mindenütt hagyott
hátra a számára egy levélkét, melyben igen fontos és sürgős ügy
elintézése végett magához hívja. Így akarta tőle visszakapni azt a
végzetes levelet. Órahosszat leste a vendéglő előtt, a hol szállva
volt. Addig Helvila állt őrt otthon.</p>
<p>Aztán várt Camilla Zeno eljövetelére odahaza, nehéz szivvel.
Zeno csak nem jött. Akkor Helvilát küldte el az apját keresni; maga
otthon maradt.</p>
<p>Be is esteledett. A leány is haza jött: nem találta Zenót sehol.
A vendéglőben azt mondták, hogy járt ott, a levélkét is
megkapta.</p>
<p>Talán az nap nem is jutott eszükbe, hogy ebédeljenek.</p>
<p>Estére Helvila hozott magával valami frugalis vacsorát. Azt
ketten nagy kényszeredve elfogyasztották. Alig beszéltek mellette
valamit.</p>
<p>A mint a lámpát meggyújtották: Camillának egyszerre egy
rémgondolatja támadt. – Hátha Zeno épen most fog idejönni?</p>
<p>Hát természetes! A ki férj, a kinek felesége van: az az éjszakát
otthon tölti a maga meleg fészkében.</p>
<p>Arra nem gondolt Camilla, hogy neki a kibékülés után még
feleségnek is kell lenni: gyöngéd szerető párnak. <span class=
"pagenum"><a name="Page_232" id="Page_232">-232-</a></span></p>
<p>Összeborzadt ettől a gondolattól! Szerető párt játszani ezen
ember mellett, ki négy évig volt az ó és új világ speluncáinak
lakója. Valóságos «homo troglodythes hodiernus».</p>
<p>Ha ez most egyszerre haza talál jönni!</p>
<p>«Haza!»</p>
<p>Mégis nagy könnyelműség volt vele kibékülni.</p>
<p>Lezsarolt természetek, élemedett tengődések megtehetik azt, hogy
több évi különválás után ismét közös háztartás végett egyesüljenek,
de egy fiatal, harminczkét éves, élte virágában élő asszonyra nézve
mégis rémgondolat, hogy egy ilyen lomtárból előkerült élettárssal
oszsza meg az örömeit, a kit testben, lélekben utál.</p>
<p>Aztán miért?</p>
<p>Csak azért, hogy a világ előtti állását visszaszerezze.</p>
<p>Hát ki az a világ?</p>
<p>Ád az valakinek valamit?</p>
<p>Könyörül valakin a világ?</p>
<p>Szánakozik valakin a világ?</p>
<p>Fölemel valakit a világ?</p>
<p>Védelmez valakit a világ?</p>
<p>Nem! A világ csak elitél, elgázol, eltemet.</p>
<p>És Camilla egész éjfélig azon gondolkozott, hogy minő
áldozatokat hozzon egy nő, a ki a világ kegyelmét meg akarja
nyerni.</p>
<p>Helvila az alatt leveleket irt – mindenfelé, a közös lámpás
mellett.</p>
<p>Mikor a muzsikáló óra az éjféli Serenade-walzert kezdte el
lepengetni, akkor Helvila letette a tollat.</p>
<p>– Én most megyek aludni. Délután többször kerestem Dobokayt, nem
találtam otthon. Holnap korán reggel fogok hozzá elmenni. Meg kell
tőle tudnom, hogy mi igaz abból, a mit Meritoris úr mondott, hogy ő
tiltakozott az én életpályám megkezdése ellen?</p>
<p>Azzal Helvila a kis mellékszobába távozott, a hol az ágya volt.
<span class="pagenum"><a name="Page_233" id=
"Page_233">-233-</a></span></p>
<p>Camilla még ott maradt az égő lámpa mellett.</p>
<p>És aztán elgondolkozott helyzetének egész visszás állapota
fölött. Az ember lelke tele van ellenmondó dæmonokkal. Az érzés a
megfontolással, a képzelet a megitéléssel, a tapasztalat az
ábránddal kiengesztelhetetlen harczokat küzdenek. Egyszer a
szenvedély lángol föl, másszor a gond borítja el a kedélyt. Azok a
hideg, kővé vált fogalmak a «becsület» felől olyan nehezen akarnak
felolvadni a világalkotó érzések tüzében.</p>
<p>Hajnalig tartott a lelki küzdelme.</p>
<p>Akkor felvette azt a tollat, melyet Helvila otthagyott, s
elkezdett levelet irni.</p>
<p>Irt egy hosszú, nagyon hosszú levelet Bertalanhoz.</p>
<p>Mikor készen volt vele, átment a levéllel Helvilához.</p>
<p>A leány aludt, de nagyon ébren: rögtön felneszelt az anyja
beléptére.</p>
<p>Camilla felolvasá előtte a levelét.</p>
<p>Helvila azt mondta rá:</p>
<p>– Csak késő ne legyen.</p>
<p>Közömbösen vette már az egész dolgot.</p>
<p>Mindegy volt már neki: Vigárdyval szökik-e el az anyja, vagy a
férjével?</p>
<p>Camilla aztán még egyszer végig ruminálta a levelét, igazított,
törült, megint bővített rajta, a világos hajnal ott lepte a
petroleumlámpás mellett.</p>
<p>Akkor aztán őt is elnyomta az álom, karszékében ülve.</p>
<p>Csak akkor ébredt fel, a mikor Helvila felkölté.</p>
<p>A leány uti ruhába volt öltözve, kalappal a fején.</p>
<p>– Megyek a gyámatyámhoz. Még most otthon találom.</p>
<p>Camilla úgy érezte, mintha a tegnap és ma között egy év veszett
volna kárba.</p>
<p>– Kérlek, ezt a levelet is vidd magaddal és add át a
czímére.</p>
<p>A levél Vigárdynak volt czímezve – az országházba.</p>
<p>Jó intézmény biz ez: az a képviselőházi postahivatal. Leveleket,
a miknek nem mulhatatlanul szükséges az <span class=
"pagenum"><a name="Page_234" id="Page_234">-234-</a></span>
asszonyi ellenőrzés tourniquetjén keresztül menni, ide lehet
utasítani. A honatyákat minden izenet megtalálja e szent helyen, a
nélkül, hogy czigány-utczára szaladna.</p>
<p>Kilencz-tíz óra között volt az idő, a mikor Helvila hazulról
eltávozott.</p>
<p>Camilla nyugtalanul várta – sorsa eldülését.</p>
<p>Számlálta az óranegyedeket.</p>
<p>Tizenegy óra elmult és még nem jött senki.</p>
<p>Hol maradhat Helvila olyan sokáig?</p>
<p>Már tizenkét óra is elmult, a midőn a konyha felőli ajtón
csöngettek. Itt Helvila jöhet csak be.</p>
<p>Csakugyan ő volt.</p>
<p>Arczkifejezése elijesztő volt. Mintha valaki megkergette volna.
Úgy lihegett. Szóhoz is alig tudott jutni. Kezei reszkettek.</p>
<p>– Mi történt veled? kérdezé Camilla. Otthon találtad
Alasztort?</p>
<p>– Tőle jövök. Magam sem tudom, mi történt velem. A mint beléptem
a szobájába, a mint meglátott, felugrott az iróasztalától s rám
kiáltott: «Hát te még itt vagy?» Tegezett, a mit nem szokott soha.
Arczán az ijedség és a harag látszott. «Hát nem mentél még el a
helyedre?» Én úgy meg voltam lepetve e haragos fogadtatás által,
hogy nem tudtam neki mit válaszolni. «Hát mit lebzselsz itten?»
kiabált rám, egyre dühösebben. «Mi kereseted van még Budapesten?
Mit szaladgálsz előre-hátra?» Erre én azt rebegtem, hogy az anyámra
vártam, a ki velem akart jönni. «Majd megy az anyád a Lipótmezőre,
a bolondok házába!»</p>
<p>– Ah! kiálta fel Camilla megütődve.</p>
<p>– Tartanom kellett magamat, hogy sírva ne fakadjak; azt
kérdeztem tőle, hogy mit vétett az én szegény anyám? «Azt jobb lesz
meg nem tudnod. Most takarodj rögtön innen és siess a dolgodra!
Egyenesen a vasutra.»</p>
<p>– Én azt kérdeztem tőle: «Hát mehetek Pancsovára?» Erre már
káromkodni kezdett: «Hogy a mennydörgő <span class=
"pagenum"><a name="Page_235" id="Page_235">-235-</a></span>
mennykőbe ne mehetnél? Rég ott kellene lenned s elfoglalni az
állásodat!» Én azt akartam megtudni, hogy hát nem tiltakozott-e ez
állás elfoglalása ellen az atyám? Csak úgy forogtak a szemei erre a
kérdésemre: a lábával dobbantott. «A te apád egy akasztófáról
szakadt gézenguz, a kinek annyi gondja van te rád, mint a vizbe
dobott macskakölyökre!» Nekem a lélekzetem is elállt. «No hát mit
állasz itt, mint a sóbálvány? Nem tudod, mit tégy?»</p>
<p>– Megfoghatatlan! rebegé Camilla.</p>
<p>– Én összetett kézzel kértem, hogy mondja meg, mit tegyek?
Hiszen azért jöttem hozzá. Erre ő kivette az óráját: «Most fél
egyre. Még van idő!» azzal csengetett az irodaszolgának. «Rögtön
hozz egy bérkocsit a kisasszonynak!» Azután a vasuti kalauzban
levelezett s ismét hozzám fordult: «A gyorsvonat Szeged felé indul
egy óra negyven perczkor: most azonnal vágtass haza, szedd össze a
czókmókodat, aztán ki az indóházhoz, az anyáddal ne sokat
cerimoniázz, csókolózz, hanem ott légy az első csengetésre, s aztán
ki se nézz az ablakon, mikor a vonat kirobog a városból!» S a míg
hozzám beszélt, azalatt folyvást nagy lépésekkel járt fel s alá a
szobában. Én el voltam kábulva. Soha ilyen hangon nem beszéltek én
hozzám. Különösen ő soha. Hiszen inkább mindig olyan tréfás,
jovialis modorban beszélt velem, s azért évődött velem, hogy olyan
komoly vagyok: nem nevetnék egy zsák pénzért. És most szid! S én el
nem tudom képzelni, hogy mit vétettem. Hogy még nem utaztam el az
állomásomra. Hisz még csak két hét mulva kezdődik az iskolábajárás.
S aztán hogy szidja előttem apámat, anyámat. Legjobban
megdöbbentett az, a mit apámról mondott. És még csak le sem
ültetett. A mint az irodaszolga bejött jelenteni, hogy itt a
bérkocsi, nem is várta, hogy az kimenjen: «No hát Isten hirével:
adieu!» Azzal felvett az asztalán heverő bankjegyekből egynehányat:
«Itt az utiköltséged.» S hogy én azt nem akartam elfogadni,
erőszakosan a zsebembe dugta s aztán megfogta a karomat és csaknem
erővel tolt <span class="pagenum"><a name="Page_236" id=
"Page_236">-236-</a></span> ki az ajtón, a mit mérgesen csapott be
utánam. Én szédelegve mentem le a kocsiig, s most el vagyok kábulva
attól, a mi velem történt. Mit csináljak?</p>
<p>– Tőlem kérsz tanácsot, mikor magamnak sem tudok adni.</p>
<p>– Valami borzasztó dolognak kellett történni. Nem válaszolt
Vigárdy a leveledre? Nem jött el?</p>
<p>– Se maga nem jött, se választ nem küldött.</p>
<p>– Pedig már ott volt az országházban, mikor én a leveledet
odavittem. Egy teremőrt kértem fel, az maga vitte be neki a
levelet. Annak már van két órája.</p>
<p>– Semmi válasz sem jött rá.</p>
<p>– S nekem szabva az időm. Mindjárt egy óra lesz.</p>
<p>Ismét csengettek a konyhaajtón.</p>
<p>Camilla ment ajtót nyitni.</p>
<p>Levél érkezett Helvila számára Dobokaytól.</p>
<p>Egy napsugár derengett át a két hölgy lelkén.</p>
<p>Hátha csak tréfa volt az a keserves fogadás a gyám részéről.
Most levelet küld, kimenti a rossz kedvét.</p>
<p>Nem volt a levélben semmi irás, hanem volt két másodosztályu
vasúti jegy. Alasztor jegyet is váltatott: még pedig kettőt. Ez azt
jelenti, hogy Camilla is utazzék a leányával, rögtön, ebben az
órában.</p>
<p>Ez már félre nem érthető komoly dolog.</p>
<p>– Nekem futnom kell, monda Helvila. Egész teste reszketett,
lázban volt. Előérzete volt az a megsemmisülésnek.</p>
<p>– De én nem mehetek veled most rögtön. Nekem meg kell várnom
Vigárdy válaszát.</p>
<p>– Most már szeretném, ha nem várnád meg. Olyan rossz előérzetem
van!</p>
<p>Helvila sietett pakolni. Csomagját összefűzte, bőröndjét
lezárta. Az óra háromnegyedet mutatott egyre.</p>
<p>Egyszer aztán léptek hallatszottak a kibérelt szobában. Az
elválasztó ajtóban nyikorgott a kulcs.</p>
<p>Melyik jön a kettő közül? <span class="pagenum"><a name=
"Page_237" id="Page_237">-237-</a></span></p>
<p>Vigárdy jött be.</p>
<p>Kezében volt a kalapja, s abban az országgyülési napirend, a
másik kezében sétapálczája, az aranyfogantyúval.</p>
<p>Az arcza rémségesen el volt változva, zöldessárga színű, a mi
máskor pirosság volt rajta, az most szederjes folt, szája szélén az
a fehér tajték látszott, a mi az őrültek s a halálos betegek
ismertető jele; szemei körül ónkarikák, halántékán lehetett látni a
megdagadt erek lüktetését.</p>
<p>– Mit tettetek szerencsétlenek azzal az én levelemmel? hörgé
tompa, rekedt hangon. Megöltetek vele!</p>
<p>Camilla ijedten sikolta föl:</p>
<p>– Az ön feleségének adta át a levelet?</p>
<p>– Eh mit? Feleségnek. Hisz a feleségem nem ölne meg engem! – De
elvitte a levelemet a legádázabb politikai ellenfelemhez, egy
botrányhajhászó képviselőhöz, s az a mai ülésben interpellatiót
intézett e miatt a ministerhez s felolvasta levelemet az
országházban.</p>
<p>– Szentséges Isten! sikoltott fel a leány.</p>
<p>– Nem értem, szólt Camilla. Hát mi köze ehhez a
parlamentnek?</p>
<p>De Helvila már értette.</p>
<p>– Az ellenzéki képviselő a földmivelési ministerhez intézte az
interpellatióját: «Van-e tudomása a ministernek arról, hogy egy
kormánypárti képviselő, egyike a párt oszlopos tagjainak arra
használja fel nagy befolyását, hogy egy ismeretes szép asszonynak,
kivel titkos viszonya van, még ismeretesebb férjét, nagy
felelősséggel járó állami hivatalba beszerezze. Ez a bizonyos férj
váltóhamisításról, csalárd bukásról ismeretes; de különösen a
turfon elkövetett yankeetrickjeiről. S most ennek a kezére készül a
kormány az állam egyik legkényesebb természetű birtokát, a
méntelepet bízni, a jelzett képviselő hathatós ajánlatára.» S ezzel
elővette a «szeretőmhöz» irt levelemet s felolvasta azt a ház
előtt.</p>
<p>– Rettenetes! <span class="pagenum"><a name="Page_238" id=
"Page_238">-238-</a></span></p>
<p>– Hát még a háznak az arcza! Az volt a rettenetes! Az ellenzéki
padokon a kárörvendő, nevető, gúnyhahotázó arczok! A
kormánypártiakon a harag, az elkeseredés. A mellettem ülők ököllel
ütötték a padot, kiabálva, ordítva: «Ki az a képviselő? Nevezze
meg! Halljuk a nevét!» A karzatokon minden látcső kereste a soraink
között, ki lehet az, a ki találva van? Ki fog felugrani? Ki vágja
oda az interpellálónak a szeme közé: «Hazugság! Nem igaz!» Ki ájul
el? ki fut ki a teremből? – Én csendesen ültem a helyemen s néztem
a beszélő szeme közé, ki a levél végig olvasása után, kegyetlen
hideg mosolylyal dugta azt vissza a zsebébe, s azt mondá: «A nevet
majd megmondom holnap a zárt ülésben.» A minister nem felelhetett
mást az interpellatióra, mint azt, hogy kéri azt magának kiadatni,
rögtön megvizsgálja az ügyet, s holnap válaszolni fog. Az elnök a
ház felháborodása miatt az ülést felfüggesztette. Ott láttam
Alasztort is a karzaton. Az, mint egy őrült, rohant ki e jelenet
után az ajtón.</p>
<p>A két hölgy egy szót sem tudott szólni.</p>
<p>– És én nem őrültem meg e perczek alatt! Mikor sárba gázolják a
becsületemet! Meggyalázzák ország-világ előtt azt a nőt, a kit én,
mint egy szentet, úgy imádtam! És én csendesen tudtam ott ülni a
helyemen, és úgy tenni, mint a kit mind ez nem érdekel.</p>
<p>Most aztán kitört Camillából a szilaj harag.</p>
<p>– Megölöm azt az embert! Fölkeresem és agyonlövöm.</p>
<p>– Hiszen ha azzal segítve volna a bajon, nem várnám én, hogy
asszonykéz végezzen vele, meg tudnám tenni magam is. De ezzel csak
egy bűnváddal több terhelne. Aztán ennek az embernek igaza van! Én
mind azt a bűnt elkövettem, a mivel vádolva vagyok: házasságtörést,
hazaárulást, vesztegetést, bűnpalástolást, a midőn azt hittem, hogy
jót teszek a nyomorultakkal.</p>
<p>Camilla lekapta a fejéről a hajfonatát s elkezdte azt kibontani.
Első jele a megőrülésnek. <span class="pagenum"><a name="Page_239"
id="Page_239">-239-</a></span></p>
<p>Helvila közbeszólt.</p>
<p>– Ne essünk kétségbe. Még egy napi haladékunk van. A név még
nincs kimondva. Én fogom felkeresni azt a képviselőt. Én beszélek
vele. S ha emberi szív van benne, kicsikarom tőle, hogy visszavonja
a vádját.</p>
<p>– Nem, kedves leánykám, egy politikai ellenfélben nincs emberi
szív. Hóhérnak könyörögsz. Könyörgéseddel csak sulyosítanád a
vádat. Az is egy bűnjel lenne. Azután még nincs vége a tragœdiának.
Az ülést folytatták, mert ugyanannak a képviselőnek még egy másik
interpellatiója is volt a kereskedelmi ministerhez, és egy harmadik
a cultusministerhez. A kereskedelmi ministertől azt kérdezé: «Van-e
tudomása róla, hogy ugyanazon elébb jelzett képviselő ugyanannak a
csalárd bukott férjnek a szép feleségét, a kihez gyöngéd viszonyok
csatolják, a kereskedelmi ministeriumhoz tartozó vasutaknál
alkalmaztatta pénztárosnőnek? Helyesli-e a minister, hogy a
képviselők a barátnőiket az állam költségén tartsák el?»</p>
<p>– Ah! Ez megöl! sikolta fel a nő.</p>
<p>Vigárdy kaczagott s a mellett öklével üté a homlokát.</p>
<p>– Hahaha! Egy honatya, a ki a szeretőjét az állammal fizetteti
meg!</p>
<p>S tovább kaczagott. Nem lehet tudni: kaczagás volt-e, vagy
zokogás.</p>
<p>Camilla azt hitte, hogy a szíve fog megszakadni. Támolygott.
Alig volt lélekzete.</p>
<p>– Fussatok innen! lihegé Helvila. Fussatok ebből az elátkozott
világból. Fogjátok meg egymásnak a kezét. Rejtsétek el magatokat
oda, hová az emberek gonoszsága el nem hat.</p>
<p>– Az emberek elől elfuthatok; de hová fussak saját magam elől?
mondá Bertalan. A saját lelkem elítél. Bolondot tettem. Bele
rohantam a gyalázatba.</p>
<p>– De hát olyan Isten és ember elleni bűn a nyomorultakkal jót
tenni? fakadt ki Camilla. <span class="pagenum"><a name="Page_240"
id="Page_240">-240-</a></span></p>
<p>– Az! felelt Bertalan.</p>
<p>– Oh fussatok innen! könyörgött, rimánkodott összekulcsolt
kezekkel Helvila.</p>
<p>Vigárdy megsimogatá a leányka fejét.</p>
<p>– Várj csak kis leánykám: még te is velünk futhatsz. Következik
a harmadik interpellatio a cultusministerhez: «Van-e tudomása róla,
hogy ugyanazon képviselő ugyanazon szép asszonynak a leányát
kineveztette egy állami leányiskolába tanítónőnek, a ki dæmoniacus
őrjöngő s egyszer már egy dührohamában a saját apját akarta
megfojtani?» Az egész ház üvöltött, ordított: «Ki az? Halljuk a
nevét!» Az a név el van itélve! És én most nem csak magamat, nem
csak tégedet, de még ezt az ártatlan leánykát is semmivé
tettem!</p>
<p>Erre aztán Helvila egyenesen, a hogy állt, végig vágta magát
arczczal a földön.</p>
<p>Az anyja odatérdelt melléje és ölébe vette.</p>
<p>Aztán csak a csendes zokogásuk hallatszott.</p>
<p>– De hát lehet ily rémségnek megtörténni a világon? rebegé
Camilla.</p>
<p>– A politikai világban minden rémség lehető. A háborúban nem
szabad mérgezett golyókkal lőni, de a pártok harczában szabad. Ez
ott virtus. Egy kiváló politikai alakot eltemetni hőstett. Én ki
vagyok szolgáltatva a pelengérnek. Emlékezem egy hasonló esetre a
képviselőházban, mikor egy képviselőtársamnak felolvasták egy
leányhoz irt szerelmeslevelét, mely őt mint politikust
compromittálta. A képviselő fiatal házas volt. Most is látom, hogy
állt ott, halálsápadtan, izzadó homlokkal, tétova tekintettel, s
száraz ajkaival azt rebegé: «Nem én irtam a levelet!» Pedig ő irta.
És most én fogok ott állni a helyén és meg fogom kisérleni, hogyan
jön ki a számon ez a szó: «Nem én irtam ama levelet.» Ah! borzasztó
gondolat! Egy ország szine előtt hazudni!</p>
<p>– Hát lehetséges az, hogy az istentelenség győzzön az ártatlanok
fölött? Hiszen mi nem vétettünk senkinek. <span class=
"pagenum"><a name="Page_241" id="Page_241">-241-</a></span></p>
<p>– Győzni fog.</p>
<p>– Nem fog győzni! suttogá Helvila, térdéről fölemelkedve.</p>
<p>A leány szemei kerekre fel voltak nyilva, arcza átszelleműlve.
Egyenesen állt, hátravetett fővel, mint egy daczoló angyal.</p>
<p>– Nem fognak bennünket meggyalázni. Jöjjetek közelebb. Sugok
nektek valamit. Azon az emlékezetes éjszakán, a mikor az életet
újra visszanyertük (rossz nyereség volt), én eltettem valamit e
szent nap emlékeül. Te tudod mit? Kerested azóta, nem találtad.
Most megmutatom hol van.</p>
<p>Azzal odament a zenélő órához, felnyitotta a zenegép tábláját s
kivette annak a tokjából azt a bizonyos rhumos palaczkot. Aztán
olyan megdicsőült arczczal, melynek márvány fehérén a diadal
ragyogott, mondá:</p>
<p>– Hármunknak elég.</p>
<p>Camilla és Bertalan egymás szemében kereste a kérdést, a
választ. Megtalálta.</p>
<p>Bertalan két kezét Camilla felé nyujtá.</p>
<p>– Akarsz velem együtt boldog lenni?</p>
<p>Erre a nő szenvedélyesen veté magát a férfi keblére, ölelte,
csókolta, egész extasissal, s közben rebegé: – Mindig téged
szerettelek, téged imádtalak! Szeretlek az utolsó pillanatomig.</p>
<p>Helvila gyermetegen mosolygó áhítattal mondá:</p>
<p>– Most már tudom, hogy mi az a csók? – Az az édes halál.</p>
<p>Azzal megindult csendesen a hálószoba ajtaja felé.</p>
<p>– Jöjjetek utánam. Én majd mutatom az utat.</p>
<p>Az ajtóból még egyszer visszatekintett. Látta, hogy Bertalan
összeborzad. Olyan hideg jön ki a halál kapujából.</p>
<p>A leány odakiáltotta az anyjának azt a classikus mondást:</p>
<p>– «Arria! – mondd a férjednek: nem fáj a halál Paetus!»
<span class="pagenum"><a name="Page_242" id=
"Page_242">-242-</a></span></p>
<p>Aztán becsukódott hármuk mögött az ajtó.</p>
<p>Az óra kettőt ütött, a zenegép pengeté a Serenade-keringőt.</p>
<h3>II.</h3>
<p>… Még pengette a zenélő óra a szép spanyol dal
végaccordjait.</p>
<p>A Dragomirovics-szállás közlő-ajtaja halkan felnyilt s belépett
rajta Zeno.</p>
<p>Elébb nagy óvatosan körültekintett a szobában. Örvendetes
vigyorgásra derült az arcza, mikor az asztalon levő tárgyakat
meglátta. Majd a hálószoba ajtajáig settenkedett s
hallgatózott.</p>
<p>Azzal visszafordult a benyiló ajtóba, nagy unszolással
kinálgatva valakit a besétálásra.</p>
<p>Az a valaki Amanda asszony volt. Kisérte Alasztor.</p>
<p>– Tessék, tessék belépni, méltóságos asszonyom, suttogá fojtott
hangon Zeno. Ön kivánta ezt a helyzetet.</p>
<p>– De most már utálom, mondá Amanda.</p>
<p>– Méltsád kivánta tőlem, hogy szolgáltassak kellő alapot egy
válóperhez. A közjegyző úr előtt mondta. Úgy hiszem, hogy e
kivánságának fényesen eleget tettem. Most még azt az óhajtását is
teljesítem, vajha a bűnösöket in flagranti találhatná! Azt mondta:
széttépné őket, ízekre, darabokra.</p>
<p>– Kivántam ezt; de most szeretnék a föld alá sűlyedni hogy ne
legyek itt.</p>
<p>– A bűntanujelek itt vannak, méltsás asszonyom. Ez itt az ő
kalapja, ez a sétapálczája az arany fogantyúval. Méltsád névnapi
ajándéka, a kettős monogramm rajta. De leghitelesebb az
országgyűlési nyomtatvány, melyre fel van irva: Vigárdy Bertalan. Ő
itt van. Itt vannak együtt, Ott a hálószobában.</p>
<p>Amanda undorodva fordította félre a fejét s fátyolát arczára
húzta. <span class="pagenum"><a name="Page_243" id=
"Page_243">-243-</a></span></p>
<p>– No hát uram, tessék bemenni a szobába. Mondá Alasztor Zenónak.
Végezzünk! Ön a boszúálló férj!</p>
<p>Zeno hosszúra húzta a száját.</p>
<p>– É–én menjek be? Hisz engem rögtön főbe lő, ha meglát. A
képviselők revolvert hordanak a zsebükben.</p>
<p>– Hát ki menjen be?</p>
<p>– Úgy gondolom, hogy ön</p>
<p>– Hát én értem nem kár, ha főbe lőnek?</p>
<p>Zeno kedélyesen mosolygott.</p>
<p>– Ugyan már hogy lőné önt főbe? Az elválandó felesége leendő
férjét. Hisz az száz percent nyereség ránézve, ha a felesége rögtön
férhez megy, nem kell neki tartásdíjt fizetni.</p>
<p>– Juridice helyes a felfogás.</p>
<p>– Aztán ön közjegyző. Az ön tanúbizonysága hiteles helyszíni
fölvételül szolgál.</p>
<p>– Ez is igaz. Így legalább nem lesz belőle botrány; csak a
tényállás constatálása. No hát bemegyek én.</p>
<p>Alasztor odament a hálószoba ajtajához s bekopogtatott
rajta.</p>
<p>– De ne kopogtasson ön az ajtón! suttogá Zeno.</p>
<p>Aztán, hogy az ismételt kopogtatásra sem jött semmi nesz onnan
belülről, Alasztor csak kinyitotta az ajtót s belépett a szobába,
az ajtót megint betéve maga után.</p>
<p>Zeno iparkodott úgy helyezni el saját becses alakját, hogy
Amanda előtte álljon.</p>
<p>A kis szobából nem hallatszott semmi emberi hang, női sikoly,
férfi-szidalom, patvarkodás, a mi várható volt. Amanda türelmetlen
volt.</p>
<p>Beletelt öt percz, a mig Alasztor ismét kijött az ajtón.</p>
<p>Arczán mély meghatottság látszott, homlokán a redő még mélyebb,
szemölde összehúzva. Két kezét a mellén tartá, ökölre szorítva.</p>
<p>Amanda a féltékenység kegyetlen dühével kérdezé a kilépőtől:</p>
<p>– Nos? Együtt találta őket? <span class="pagenum"><a name=
"Page_244" id="Page_244">-244-</a></span></p>
<p>– Igen.</p>
<p>– Mind a kettőt?</p>
<p>– Mind a hármat. A leány ott fekszik közbül a kettő között.</p>
<p>– Meghaltak! kiálta fel Amanda.</p>
<p>Alasztor vállat vont.</p>
<p>– Nem tudom, nem vagyok orvos. De én azt hiszem, hogy meghaltak,
mert nem akarnak fölébredni.</p>
<p>Amanda most már be akart rohanni a szobába. Alasztor
visszatartá.</p>
<p>– Ne bántsa őket asszonyom! Hagyja őket békével elköltözni. Nem
erre a planétára való emberek voltak. Idealisták voltak. Aludjanak
békével.</p>
<p>Ekkor aztán Amandának a kedélye egyszerre átcsapott a
kétségbeesett rémületbe.</p>
<p>– De én nem akarom, hogy ők meghaljanak! Én nem akarom őt
megölni. Siessen ön orvosért! Gyorsan! Az égre! Mentsék meg őket.
Hisz én nem akarok gyilkos lenni!</p>
<p>Alasztor cholerikus nevetésre fakadt.</p>
<p>– De ugyan ne lamentáljon asszonyom! Hisz ez tiszta száz percent
nyereség önre nézve, hogy ilyen olcsón szabadult meg a férjétől.
Most már válópert sem kell kezdenie. Most már ügyvédre sincs önnek
szüksége. – Én sietek a rendőrséget értesíteni.</p>
<p>Azzal hátat fordított Amandának s minden üdvözlés nélkül ment
kifelé.</p>
<p>Az ajtóban összebotlott Zenóval.</p>
<p>Az volt csak igazán kétségbeesve.</p>
<p>– Hát már most az én húszezer forintomból mi lesz?</p>
<p>Alasztor kegyetlen tudott lenni. Szemébe nevetett.</p>
<p>– De már arról bizonyosan mondhatom, hogy «meghótt».</p>
<p>– Akkor én lövöm magamat főbe!</p>
<p>– Mondok én önnek annál valami rosszabbat. Nézze csak: ő most
özvegygyé lett. Valamikor úgy is jegybenjártak. <span class=
"pagenum"><a name="Page_245" id="Page_245">-245-</a></span> Vegye
el az özvegyet. Én lemondok az ön javára minden elővételi
jogomról.</p>
<p>Azzal ott hagyta a házat.</p>
<p>Zeno úgy látszik, hogy komolyan vette a keserű tréfát.</p>
<p>Kihúzta a zsebéből a piros selyem zsebkendőt, s az arczára
tapasztá. Majd féloldalas lépésekkel közeledett Amanda felé,
zokogást mimelő hangon fuldokolva.</p>
<p>– Asszonyom! Ez a borzasztó csapás, mely sziveinkre közösen
lesújtott…</p>
<p>Amanda nem hagyta neki végig rebegni a frázist.</p>
<p>– Ne érjen ön hozzám! Távozzék előlem! Itt van önnek a bűndíja.
(Azzal odanyújtá neki az igért betéti könyvet.) Én megveszem öntől
a halottjait. Hagyjon engemet magamra az áldozataimmal.</p>
<p>Zeno, a mint a húszezer forintos takarékpénztári könyvecskét
kezében érzé, magasztos tekintettel emelé arczát fel a magasba: –
Tehát még is van igazság a földön! – Szaladt is a zsákmányával, a
pénzt folyóvá tenni.</p>
<p>Amanda pedig térdre bocsátkozék s ajkaihoz emelt kezeit imára
kulcsolva, elkezde imádkozni a megholtak lelki üdveért.</p>
<p>A miért azok bizonyosan nagyon lekötelezve érezhették magukat
iránta.</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Deák Ferencz
nevezett el így egy szivarspecialitást; onnan véve az etimologiát,
hogy ezt csak kőműveseknek lehet színi a szabadban.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Kukuruzring.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Buddha neve.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_246" id=
"Page_246">-246-</a></span></p>
<p><span class="pagenum"><a name="Page_247" id="Page_247"><br />
-247-</a></span></p>
<h2>TARTALOM.</h2>
<ul class="TOC">
<li>Magnéta <span class="ralign"><a href=
"#Page_1">1</a></span></li>
<li>Tégy jót <span class="ralign"><a href=
"#Page_93">93</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_16">16</a></td>
<td>Otszázezer rubel</td>
<td>Ötszázezer rubel</td>
</tr>
<tr>
<td class="tdr"><a href="#Page_22">22</a></td>
<td>On fiaskót</td>
<td>Ön fiaskót</td>
</tr>
<tr>
<td class="tdr"><a href="#Page_22">22</a></td>
<td>On traktál</td>
<td>Ön traktál</td>
</tr>
<tr>
<td class="tdr"><a href="#Page_24">24</a></td>
<td>On ád másik</td>
<td>Ön ád másik</td>
</tr>
<tr>
<td class="tdr"><a href="#Page_44">44</a></td>
<td>Onnek a menyasszonya</td>
<td>Önnek a menyasszonya</td>
</tr>
<tr>
<td class="tdr"><a href="#Page_50">50</a></td>
<td>Onnek meg kell</td>
<td>Önnek meg kell</td>
</tr>
<tr>
<td class="tdr"><a href="#Page_156">156</a></td>
<td>On megszabadúl</td>
<td>Ön megszabadúl</td>
</tr>
<tr>
<td class="tdr"><a href="#Page_156">156</a></td>
<td>On igazságtalan</td>
<td>Ön igazságtalan</td>
</tr>
<tr>
<td class="tdr"><a href="#Page_156">156</a></td>
<td>On, barátom</td>
<td>Ön, barátom</td>
</tr>
<tr>
<td class="tdr"><a href="#Page_196">196</a></td>
<td>kezében taro tt</td>
<td>kezében tartott</td>
</tr>
<tr>
<td class="tdr"><a href="#Page_229">229</a></td>
<td>On ezelőtt</td>
<td>Ön ezelőtt</td>
</tr>
<tr>
<td class="tdr"><a href="#Page_242">242</a></td>
<td>Orvendetes vigyorgásra</td>
<td>Örvendetes vigyorgásra</td>
</tr>
<tr>
<td class="tdr"><a href="#Page_242">242</a></td>
<td>On kivánta</td>
<td>Ön kivánta</td>
</tr>
<tr>
<td class="tdr"><a href="#Page_243">243</a></td>
<td>On a boszúálló</td>
<td>Ön a boszúálló</td>
</tr>
</table>
</div>

</body>
</html>
